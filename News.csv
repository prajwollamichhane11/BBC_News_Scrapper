News Title,News Article
इरान बाढी: ठूलो वर्षा हुने पूर्वानुमानपछि हजारौँ जनालाई सुरक्षित स्थलमा सारियो,"<p class=""story-body__introduction"">बाढीग्रस्त इरानमा शनिवार पनि ठूलो वर्षा हुने पूर्वानुमान गरिएपछि त्यहाँका नगर र गाउँहरूबाट मानिसहरूलाई अन्यत्र सारिँदैछ।</p><p>मुख्य नदीका बाँधमा त्यसको क्षमता जति पानी भरिने भएपछि अधिकारीहरूले पानीको निकास दिने योजना बनाइराख्दा देशको दक्षिणपश्चिम प्रान्तहरूमा असर गर्ने देखिएको छ।</p><p>उक्त क्षेत्रबाट महिला र बालबालिकालाई सुरक्षित स्थानतिर सारिँदै छ भने पुरुषहरूलाई उद्धार तथा राहतको काममा सहयोग गर्न तिनै क्षेत्रमा बस्न भनिएको छ। </p><p>केही सातादेखि भएको वर्षामा देशका केही भागहरू जलमग्न भएका छन्। हालसम्म  मृत्यु हुनेको सङ्ख्या हालसम्म ७० पुगेको छ।</p><p>पचास हजार जनसङ्ख्या भएको सुसानगर्डजस्ता नगरहरू बाढीको जोखिममा छन्। </p><p>त्यहाँबाहेक खुजेस्तान प्रान्तका अन्य पाँच समुदायबाट पनि मानिसहरूलाई अन्यत्र सारिँदैछ। </p><p>गत साता यो प्रान्तबाट करिब ७० गाउँहरू खाली गरिसकिएको छ।</p><p>यो क्षेत्र तेलका लागि धनी छ र यहाँ रहेका ऊर्जा कम्पनीहरूले पम्प प्रयोग गरेर पानी हटाउँदै राहतमा सघाइरहेका छन्। </p><p>मार्च १९ मा सुरु भएको वर्षाका कारण इरानका झन्डै १९ सय नगर, सहर र गाउँहरूलाई प्रभावित भएका छन्।</p><p>हजारौँ सडक, पुल र भवनहरू क्षतिग्रस्त भएका वा भत्किएका छन्।</p><p>अहिलेसम्म ८६ हजार मानिसहरू आपत्‍कालीन आश्रयस्थलमा बसिरहेका छन्। </p><p>तीमध्ये झन्डै एक हजार जनालाई हवाईमार्गबाट सुरक्षित स्थानमा सारिएको छ।</p><p>सहायतासंस्थाहरू यति ठूलो सङ्कटको सामना गर्न सङ्‍घर्ष गरिरहेका छन्। अमेरिकाले ऊर्जा र ब्याङ्किङ क्षेत्रमा लगाएको प्रतिबन्धका कारण इरानलाई राहत तथा उद्धारमा स्रोत जुटाउन हम्मेहम्मे परेको छ।</p><p>इरानी विदेशमन्त्री जवाद जारिफले अमेरिकी प्रतिबन्धका कारण सहायताको प्रयासमा अवरोध पुगेको र उद्धारकार्यमा हेलिकप्टरको अभाव भएको बताएका छन्।</p><p>अमेरिकी राष्ट्रपति डोनल्ड ट्रम्पले गत वर्ष इरानसँग गरिएको परमाणु सम्झौताबाट आफू फिर्ता भएको घोषना गरेपछि इरानमाथि अमेरिकाले पुन: प्रतिबन्ध लगाएको थियो। </p><p>एप्रिल १ मा ट्वीट गर्दै जारिफले लेखेका छन्, ""यो केवल आर्थिक युद्ध होइन, यो आर्थिक आतङ्कवाद हो।""</p><p>सरकारले प्रभावित क्षेत्रका मानिसहरूलाई राहत दिने र खासगरी किसानहरूलाई क्षतिपूर्ति दिने बताएको छ।</p><p>इरानको रिभोलुशनरी गार्डस् का प्रमुखले सशस्त्र फौझले क्षति कम गर्नका लागि आफ्ना सबै शक्तिको प्रयोग गरेको बताएका छन्।</p><p><strong>यो पनि पढ्नुहोस्</strong></p><p><strong>'बाढी र वनविनाशको सम्बन्ध'</strong></p><p>पर्यावरणविद्हरूका अनुसार हालैका वर्षमा इरानमा आएका बाढीहरूको मुख्य कारक वनविनाश हो।</p><p>इरानको प्राकृतिक स्रोत तथा वन जङ्गलसम्बन्धी सङ्गठन न्याचुरल रिसर्सेज एन्ड फरेस्ट्री अर्गनाइजेशनका अनुसार बृहत् र अनियमित रूपमा भएको वनफँडानीले इरानको उत्तरी भेगको जङ्गलको झन्डै आधा भाग सखाप पारेको छ।</p><p>मुख्य बाढीहरू तिनै क्षेत्रमा आएका हुन्।</p><p>उक्त सङ्गठनका अनुसार पछिल्ला ४० वर्षमा उत्तरी वनक्षेत्र ३६ लाख हेक्टरबाट खुम्चिरएर १८ लाख हेक्टरमा सीमित भएको छ।</p>"
सेल्फी: मनोविश्लेषक सिग्मन्ड फ्रोयड जीवित भएका भए के भन्थे होला?,"<p class=""story-body__introduction"">विश्वको सर्वाधिक सुन्दर स्थानमा जानुहोस्, त्यहाँ तपाईं मानिसहरूले आफ्नै तस्बिर लिइरहेको देख्नुहुनेछ। </p><p>हामीलाई यो नयाँ कुरा हो भन्ने लाग्न सक्छ।</p><p>किनभने सेल्फी भन्ने शब्दलाई अक्स्फर्ड शब्दकोषमा सन् २०१३ मा मात्र समावेश गरिएको थियो। त्यो शब्द त्यस वर्षको 'वर्ष शब्द' पनि बनेको थियो। </p><p>यद्यपि सेल्फीहरू फोटोग्राफी जत्तिकै पुराना हुन्।</p><p>सन् १८३९ मा रोबर्ट कोर्निलियस नामक एक अमेरिकी पुरुषले पहिलो सेल्फी तस्बिर खिचेका थिए।</p><p>हामी स्नानगृहमा राखिएको ऐनामा आफैँलाई हेर्दै प्रत्येक बिहान आफ्नै प्रशंसा गर्न सक्छौँ भने किन सेल्फी खिच्छौँ त? </p><p>यो कुरा अलिकति विचित्रको लाग्दैन त?</p><p>मानवजातिको विशेष खालको व्यवहारबारे मनोविश्लेषक सिग्मन्ड फ्रोयडले जस्तो व्याख्या गर्न अरू कसले सक्ला र?</p><p><strong>'</strong><strong>यदि मैले आफैँलाई प्रेम गरेँ भने तपाईं पनि मलाई प्रेम गर्नुहुन्छ</strong><strong>'</strong><strong></strong></p><p>फ्रोयडले मनोविश्लेषणको अन्वेषण गरे। </p><p>उनले इगो, अचेतन तथा मनोवैज्ञानिक थेरापी गर्ने जस्ता कुराहरूलाई प्रख्यात बनाए। </p><p>अत्यधिक आत्मानुराग पनि त्यसमध्येको एक हो। त्यसलाई 'नार्सिसिजम' भनिन्छ।</p><p>ग्रीक मिथकअनुसार नार्सिसस नामक एक युवक एक दिन पानी पिउन नदीको छेउमा गए। </p><p>उनले पानीमा आफ्नै प्रतिविम्ब देखे र आफ्नै सुन्दर रूपलाई हेरेर मक्ख पर्दै लामो समय बिताए। </p><p>त्यसो हुँदा उनले वरपर के भइरहेको छ भन्ने समेत पत्तो पाउन सकेनन्। </p><p>र, अन्त्यमा आफ्नै प्रतिविम्बलाई अँगालो हाल्न खोज्दा पानीमा डुबेर उनको मृत्यु भयो। </p><p>फ्रोयड भन्छन्, ""केही मात्रामा आत्मानुराग प्राकृतिक हो।"" </p><p>कसैले अरू सबैलाई छाडेर आफैँलाई मात्र प्रेम गर्ने अवस्था आयो भने त्यो मनोवैज्ञानिक समस्याका रूपमा रूपान्तरण हुन पनि सक्छ।</p><p>त्यसलाई हामी नार्सिसिजम भन्ने गर्छौँ। </p><p>नार्सिसिजमजस्तै व्यक्तित्त्वको विशेषताहरू मापन गर्न मनोवैज्ञानिकहरूले परीक्षणको विकास गरेका छन्।</p><p>त्यस्तै परीक्षणबाट प्राप्त केही परिणाम यस्ता छन्: </p><p>तर यो पुरुषहरूमा मात्र लागु हुन्छ। </p><p>पुरुषको दाँजोमा धेरै सेल्फी पोस्ट गरे पनि महिलाहरू चाहिँ पुरूषभन्दा कम नार्सिसिस्ट हुने गर्छन्। </p><p>अर्कोतर्फ अमेरिकी मनोवैज्ञानिक जीन ट्वेन्गीले पछिल्ला दशकहरूमा मोटोपनको समस्याजसरी नै नार्सिसजम बढेको देखाएका छन्।</p><p>फ्रोयडका धेरैजसो विचारहरू उनको दैनिक निरीक्षणमा आधारित थिए।</p><p>आज हामी जुन सूचनाहरू प्राप्त गर्न सक्छौँ, ती सूचनाहरू उनी जस्तैका लागि धेरै नै रुचिको विषय हुनसक्छन्।</p><p>स्वाभाविक रूपमै उनले सेल्फी प्रवृत्तिको विश्लेषण गर्न मन पराउने थिए।</p><p>धेरै मानिसहरू आफूलाई प्रेम गरेर होइन, अरूले आफूलाई प्रेम गरून् भन्ने इच्छाका कारण सेल्फी पोस्ट गर्छन् भन्ने कुरा उनले पनि थाहा पाउने थिए।</p><p><strong>ध्याना</strong><strong>कर्षण गर्ने मोह</strong><strong></strong></p><p>यौनबारे समाजमा खासै खुलेर कुरा नहुने बेला १९ औँ शताब्दीको अन्त्यतिर फ्रोयडले अनुसन्धान थालेका थिए भन्ने हामीले बिर्सनुहुँदैन। </p><p>त्यस समयमा महिला र पुरुषलाई भिन्नै राखिन्थ्यो। </p><p>उनीहरूलाई यौनिकताको प्रदर्शन गर्दा बेइज्जत हुने र त्यसमा रमाए दुराचारी भइन्छ भनेर सिकाइन्थ्यो। </p><p>फ्रोयडका धेरै बिरामीहरू भिएनाको उच्च वर्गका 'हिस्टेरिकल प्यारलिसिस' भएकाहरू हुने गर्थे। कुनै स्पष्ट शारीरिक दुर्बलता नभए पनि उनीहरू हिँड्न सक्दैनथे। </p><p>फ्रोयडलाई ती महिलाहरू ध्यानाकृष्ट गर्न नहिँडेका हुन् भन्ने लाग्थ्यो।</p><p>यदि अरूको ध्यानाकृष्ट त्यसरी गर्नुपर्थ्यो भने केही निर्लज्ज सेल्फीहरू शेअर गर्नु त्योभन्दा उत्तम होइन र? </p><p>सम्भवत: हो। </p><p>तर यो मोहमा अस्वस्थकर पक्ष छैन भन्ने चाहिँ होइन। अनि यो सेल्फी खिच्नेहरूमा मात्र होइन त्यसबाट अरूमा कस्तो प्रभाव पर्छ भन्नेमा पनि निर्भर गर्छ। </p><p>राम्ररी सम्पादन गरिएका सेल्फीहरूले मानिसहरूको जीवन रमाइलो छ भन्ने देखाउँछ। </p><p>हामी सफल र पूर्ण जीवन बाँच्नेहरूका तस्बिरहरूले घेरिएका छौँ। </p><p>पछिल्ला अध्ययनहरूका अनुसार त्यसले हामीलाई थप ईर्ष्यालु, एकलकाँटे, असुरक्षित र अपूर्ण रहेको अनुभूति गराउँछ। </p><p>फ्रोयडका शब्दमा यसले हामीहरूलाई ""अझ विक्षिप्त"" बनाइरहेको छ।</p><p>फ्रोयडले भनेका थिए, ""मनोविश्लेषणको लक्ष्य भनेको विक्षिप्त हुनुलाई सामान्य मानवीय असन्तुष्टिहरूले प्रतिस्थापन गर्नु हो।""</p><p>अब सेल्फी लिँदा तपाईं पनि नार्सिससलाई सम्झनुहोस् र त्यसको साटो आफ्ना साथीहरूतिर ध्यान दिनुहोस्। </p><p>सम्भवत: तपाईंले चाहेजस्तो 'लाइक' त नपाउनु होला, तर फ्रोयडको अनुमोदन भने पक्कै पाउनुहुनेछ र त्यो तपाईंका लागि पर्याप्त हुनुपर्छ। </p><p><strong>यो पनि पढ्नुहोस्</strong></p>"
यी देशहरूमा समलिङ्गीलाई मृत्युदण्ड दिइन्छ,"<p class=""story-body__introduction"">ब्रुनाई समलिङ्गीलाई ढुङ्गाले हिर्काएर मार्ने कानुन लागु गरेर समलैङ्गिकतामा मृत्युदण्ड सजाय दिने आठौँ देश भएको छ। </p><p>त्यस्तो कानुन भएको अन्य देश इरान, साउदी अरब, यमन, सुडान, मौरिटानिया, नाइजेरिया र सोमालिया हुन्। </p><p>नाइजेरिया र सोमालियाका केही प्रान्तमा समलिङ्गीलाई मृत्युदण्डको सजाय भएको अन्तर्राष्ट्रिय लेस्बियन, गे, बाइसेक्सुअल, ट्रान्स र इन्टर्सेक्स सङ्घ आईएलजीएले जनाएको छ।</p><p>कुनकुन देशले समलिङ्गीलाई मृत्युदण्ड दियो भन्ने पत्ता लगाउन भने सहज छैन।</p><p>एमनेस्टी इन्टर्न्याश्नलले विगत केही वर्षमा समलिङ्गीलाई मृत्युदण्ड नदिइएको बताएको छ।</p><p>तर इरान र साउदी अरबमा समलिङ्गीलाई मृत्युदण्ड दिइएको इतिहास छ।</p><p>नाइजेरियाको मुस्लिमबाहुल्य उत्तरी प्रान्तहरूमा त्यस्तो व्यवस्था भएपनि त्यो कहिल्यै लागु गरिएको छैन।</p><p><strong>समलिङ्गी सम्बन्ध गैरकानुनी कहाँ छ</strong><strong>?</strong></p><p>ब्रुनाईमा पहिले पनि समलैङ्गिकता गैरकानुनी थियो र यसको सजाय १० वर्ष कैद थियो।</p><p>नयाँ कानुनले महिलाबीचको समलिङ्गी सम्बन्धलाई पनि गैरकानुनी मानेको छ। यसको सजाय ४० कोर्रा वा १० वर्ष जेल वा दुवै रहेको छ।</p><p>आईएलजीएको अनुसार संसारका ७० देशमा समलिङ्गी सम्बन्ध गैरकानुनी रहेको छ। </p><p>रुससहित अन्य देशमा समलिङ्गी सम्बन्ध गैरकानुनी नभएपनि केही कानुनी बन्देज लगाइएका छन्।</p><p>सन् २०१८ मा भारतको सर्वोच्च अदालतले समलिङ्गी सम्बन्धलाई गैरकानुनी बनाउने कानुनी प्रावधानहरू खारेज गरेको थियो।</p><p>केही देशमा समलिङ्गी सम्बन्धलाई अवैधानिक बनाउने कानुनविरुद्ध अदालतमा चुनौती दिइएको छ। </p><p>त्यहाँ ती कानुन खारेज हुन सक्ने अवस्था छ:</p><p>संसारका २६ देशमा समलिङ्गी विवाह गर्न पाइन्छ। </p><p>समलिङ्गी विवाहको परिभाषा भने फरक हुनसक्छ। </p><p>उत्तरी आयरल्यान्डमा त्यस्तो विवाह गैरकानुनी छ, तर यूकेमा वैधानिक मान्यता छ।</p><p>ब्राजिल र मेक्सिको पनि आईएलजीएको सूचीमा छन्। </p><p>किनभने त्यहाँ ""कुनै न कुनै तरिकाले वैध रूपमा समलिङ्गी विवाह गर्न सम्भव छ""।</p><p>समलिङ्गी विवाह वैध भएका देशहरू:</p><p>सन् २०१८ अगस्टमा कोस्टा रिकाको सर्वोच्च अदालतले समलिङ्गी विवाहमाथिको प्रतिबन्धलाई अवैध भन्दै सासंदहरूलाई १८ महिनाभित्र कानुन परिवर्तन गर्न आदेश दिएको थियो।</p>"
"दक्षिण कोरियामा भीषण डढेलो, देशमा सङ्कटकाल घोषणा","<p class=""story-body__introduction"">ठूलो डढेलो फैलिएपछि दक्षिण कोरियामा राष्ट्रिय सङ्कटकाल घोषणा गरिएको छ। </p><p>बिहीवार सुरु भएको डढेलोमा परेर कम्तीमा एक व्यक्तिको ज्यान गएको छ भने प्रभावित क्षेत्रबाट चार हजारभन्दा बढी मानिसलाई अन्यत्र सारिएको छ।</p><p>उत्तर कोरियाको सीमा नजिकै रहेको पूर्वोत्तर पहाडी भेगमा फैलिएको आगो निभाउन कर्मचारीहरूसँगै हजारौँ सैनिक परिचालित भएका छन्।</p><p>मुख्य आगो नियन्त्रणमा आइसकेको भए पनि अरू स्थानमा डढेलो बाँकी रहेको अधिकारीहरूले बताएका छन्।</p><p>बिहीवार राति सोलबाट पूर्वोत्तर खाङ्वान प्रान्तमा बिजुलीको ट्रान्स्फर्मरबाट निस्किएको झिल्कोबाट डढेलो सुरु भएको बताइन्छ।</p><p>तीव्र गतिमा चलेको हावाका कारण आगो छिट्टै पहाडी भेग र नजिकै रहेका केही सहरमा फैलिएको अधिकारीहरू बताउँछन्।</p><p>दक्षिण कोरियाका विभिन्न स्थानबाट आठ सयवटाभन्दा बढी दमकल डढेलो नियन्त्रणमा खटेका छन्।</p><p>सो प्रान्तमा सयौँ भवनहरू जलेर नष्ट भएका छन्।</p><p><strong>यो पनि पढ्नुहोस्</strong></p><p>आपत्कालीन बैठक बोलाएर दक्षिण कोरियाका राष्ट्रपति मून जे-इनले अधिकारीहरूलाई उपलब्ध स्रोत र साधन प्रयोग गरी आगो नियन्त्रण गर्न निर्देशन दिएका थिए।</p><p>झन्डै १६ हजार पाँच सय सैनिक, ३२ वटा सैन्य हेलिकप्टर, २६ वटा सैन्य दमकल परिचालन गरिएको रक्षा मन्त्रालयले जनाएको छ।</p><p>सक्चो क्षेत्रमा फैलिएको आगो नियन्त्रणमा आएको सरकारले बताएको छ। क्याङ्नङमा भने आधा आगो बाँकी रहेको बताइन्छ।</p><p>दक्षिण कोरियामा सन् २००७ मा पनि ठूलो आगो फैलिएको थियो। </p><p>त्यति बेला एउटा पानीजहाजबाट हजारौँ लिटर कच्चा तेल पश्चिमी तटनजिकै समुद्रमा चुहिँदा आगो फैलिएको थियो।</p>"
इथियोपिया विमान दुर्घटना: बोइङ चालकहरूले 'प्रयास गरे तर जोगाउन सकेनन्',"<p class=""story-body__introduction""> गत महिना दुर्घटनाग्रस्त भएको इथियोपियन एअरलाइन्सको विमान भुइँमा बजारिनुअघि त्यसको चुच्चो धेरै चोटि तलतिर सोझिएको एउटा प्रारम्भिक प्रतिवेदनले बताएको छ।</p><p>सो दुर्घटनाबारे प्रकाशित पहिलो प्रतिवेदनमा विमानलाई जोगाउन चालकहरूले बारम्बार बोइङले सिफारिस गरेका विधिहरू अवलम्बन गरेको उल्लेख छ।</p><p>तर प्रयास गरे पनि उनीहरूले विमानलाई नियन्त्रणमा राख्न नसकेको इथियोपियाका यातायात मामिलामन्त्री डाग्मवित मोगेसले बताइन्।</p><p>आदिस अबाबाबाट उडेको विमान ईटी३०२ केही मिनेटमै दुर्घटनामा पर्दा १५७ जनाको मृत्यु भएको थियो। तीमध्ये एक नेपालकी एकता अधिकारी पनि थिइन्।</p><p>बोइङले निर्माण गरेको ७३७ म्याक्स मोडलका दुईवटा विमान पाँच महिनामा दुर्घटनामा परे। </p><p>गत अक्टोबर महिनामा इन्डोनेशियामा पनि भएको दुर्घटनामा १८९ जनाको मृत्यु भएको थियो।</p><p>आदिस अबाबामा बिहीवार आयोजित पत्रकार सम्मेलनमा यातायात मामिलामन्त्रीले भने, ""चालकदलले विमाननिर्माताले उपलब्ध गराएका सबै विधि अवलम्बन गरे तर उनीहरूले विमानलाई नियन्त्रणमा राख्न सकेनन्।""</p><p>इथियोपियामा भएको दुर्घटनापछि संसारभरि  ७३७ म्याक्स मोडलका सबै विमानका उडानहरू स्थगित गरिएको छ। त्यसबाट कम्तीमा तीन सयवाट विमान प्रभावित भएका छन्।</p><p>प्रारम्भिक प्रतिवेदनले दुर्घटनाको कारण यही हो भनेर ठोकुवा गरेको छैन। त्यसमा उडानको विस्तृत विश्लेषण पनि गरिएको छैन।</p><p>तर प्रतिवेदनले बोइङले विमानको नियन्त्रण प्रणालीको समीक्षा गर्नुपर्ने र उड्डयन अधिकारीहरूले त्यस्तो समस्याको समाधन ती मोडलका विमानहरू पुन: उडाइनुभन्दा अगाडि नै गर्नु पर्ने बताएको छ।</p><p>इथियोपियन एअरलाइन्सले एउटा विज्ञप्ति प्रकाशित गर्दै आफू आफ्ना विमानचालक र उनीहरूको उच्च तहको व्यावसायिकताप्रति गौरवान्वित भएको जनाएको छ।</p><p>""उनीहरूले विमानलाई तल खस्नबाट जोगान नसक्नु दुर्भाग्य थियो।""</p><p>अनुसन्धानकर्ताहरूले विमानको मन्युभ्रिङ क्यारिक्टरिस्टिक्स ओग्मेन्टेशन सिस्टम (एमसीएएस) सफ्टवेअरमा विशेष ध्यान दिएका थिए। बोइङले ७३७ म्याक्स मोडलको विमानलाई उड्दा उड्दै रोकिन नदिन सो(एन्टिस्टलिङ)  सफ्टवेअर विकसित गरेको थियो।</p><p>विमानको चुच्चोमा जडित सेन्सरहरूबाट सङ्केत प्राप्त भएपछि त्यो सफ्टवेअरले प्रतिक्रिया दिन्छ। विमान ठाडो कोण बनाउँदै अकासियो भने विमान रोकिन सक्छ।</p><p>बोइङले विमानचालकहरूका लागि एमसीएएस व्यवस्थापन गर्न एउटा पुस्तिका प्रकाशित गरिएको छ।</p><p>उसले आफ्ना विमानमा प्रयोग हुने सुरक्षाप्रणालीलाई अद्यावधिक गर्न नयाँ सफ्टवेअर बनाएको छ।</p><p>विमानमा जडित सेन्सरहरूबाट विरोधाभासपूर्ण सङ्केत प्राप्त भए सो सफ्टवेअरले एमसीएएसलाई निष्क्रिय पारिदिन्छ।</p><p>यो सुधारअन्तर्गत बोइङले ७३७ म्याक्स मोडलका सबै विमानमा थप अर्को चेतावनी दिने प्रणाली हालिदिनेछ।</p><p>सेन्सरहरूबाट अमिल्दो सङ्केत आए विमानचालकलाई सतर्क बनाउने यो प्रणाली ती विमानहरूमा अनिवार्य रूपमा जडित हुँदैनथे।</p><p>दुर्घटनामा परेका दुवै विमानमा पनि यो अतिरिक्त चेतावनी प्रणाली थिएन।</p><p>यो सुधारबाट चालकले विमानलाई पुन: नियन्त्रणमा लिन खोजे एमसीएएसलाई आफैँ सच्याउन दिनेछैन।</p><p>बोइङले चालकहरूलाई सो मोडलको विमानका विभिन्न प्रणाली र कार्यविधिबारे राम्रो ज्ञान होओस् भनेर तालिममा संशोधन गर्दैछ।</p><p>गत हप्ता बोइङले प्राविधिक सुधार गर्नुको अर्थ पहिला भएको प्रणालीका कारण दुर्घटनाहरू भएको स्वीकारोक्ति गरिएको हैन भनेको थियो।</p>"
समयसीमा अगावै भेरी बबई परियोजनामा मेसिनले खन्यो १२ किलोमिटर सुरुङ,"<p class=""story-body__introduction"">नेपालमै पहिलो पटक पश्चिम नेपालको एउटा बहुउद्देश्यीय आयोजनामा मेसिन प्रयोग गरेर पूर्ण  सुरुङ खन्ने काम लगभग सम्पन्न भएको सरकारी अधिकारीहरूले बताएका छन्। </p><p>नेपालमै पहिलो पटक प्रयोग गरिएको सुरुङ खन्ने  विशाल उपकरण,  टनेल बोरिङ मेसिन (टीबीएम) द्वारा भेरी-बबई बहुउद्देश्यीय आयोजनाको सुरुङमार्ग निर्माण गरिएको हो। </p><p>उक्त सुरूङ खन्ने काम लगभग सकिएको अधिकारीहरुले बताएका छन्। </p><p>उनीहरूका अनुसार सुरुङ निर्माण सम्पन्न भएको घोषणा गर्न भने बाँकी छ। </p><p>त्यसका लागि २ मिटर खन्ने काम बाँकी राखिएको र आगामी वैशाख ३ गते प्रधानमन्त्री केपी शर्मा ओलीको उपस्थितिमा सुरुङ खन्ने काम सम्पन्न भएको घोषणा गर्ने कार्यक्रम रहेको अधिकारीहरूले बताएका छन्।  </p><p>उक्त सुरुङमार्गबाट भेरी नदीको पानी बबई नदीमा झारेर वर्षैभरि  करिब ४७ मेगावाट विद्युत निकाल्ने र बाँके र बर्दियाको ५१ हजार हेक्टर जमिनमा सिंचाइ सुविधा पुर्याउने लक्ष्य राखिएको छ। </p><p>विभिन्न आशंकाहरूबीच भेरी-बबई बहुउद्देश्यीय आयोजनामा पहिलो पटक सुरुङ खन्नका लागि टीबीएम प्रयोग गर्ने निर्णय भएको थियो। </p><p>१२ किलोमिटर लामो उक्त सुरुङमार्ग खन्ने जिम्मा पाएको चिनियाँ कम्पनीले गत वर्षको कार्तिक २० गते देखि उक्त मेसिन प्रयोगमा ल्याएको थियो। </p><p>अर्को वर्षको चैतमा सकिने अनुमान गरिएको भएपनि सुरुङ खन्ने काम एक वर्ष अगाडि नै सकिएको अधिकारीहरूले बताए।</p><p>वैशाख ३ गते निर्माण सम्पन्न भएको घोषणा गर्नका लागी हाललाई २ मिटर सुरुङ खन्न बाँकी राखिएको र अन्य सबै काम सकिएको आयोजना प्रमुख सञ्जीव बरालले बताए।</p><p>उनले भने ""हामीले २०७४ कार्तिक २० गतेबाट सुरुङ निर्माण गर्नका लागि टीबीएम मेसिन प्रयोग गरेका हौँ। सम्झौता अनुसार २०७६ चैत १५ गतेसम्म समय थियो। तर अहिले नै २ मिटर मात्र बाँकी राखेर अरु खन्ने काम सम्पन्न भएको छ।""</p><p>आगामी वैशाख ३ गते भने विकास आयोजनाका लागि प्रविधि प्रयोग गरेर काम सम्पन्न भएको ऐतिहासिक दिन हुने भएकाले  घोषणसभामा प्रधानमन्त्री सरिक हुने कार्यक्रम तय भएको अधिकारीहरू बताउँछन्।  </p><p>उक्त सुरुङ मार्गबाट प्रति सेकेन्ड ४० क्यूबिक मिटर (क्यूमेक) पानी बबई नदीमा झर्ने छ।</p><p>विद्युत आयोजनको निर्माण सकिनु अघि भने केही मात्रामा मात्र पानी बबई नदीमा झारिने आयोजना प्रमुख बरालले बताए।</p><p>उनले भने ""आगामी सुख्खा मौसममा भेरीको ८ क्युमेक पानी सुरुङ प्रयोग गरि बबईमा झार्नका निम्ति काम गरिरहेका छौँ। प्राविधिक रूपले सबै अध्ययन गरेर हामीले यसलाई सफल बनाउन लागेका छौँ।""</p><p>त्यसले आयोजनाको सबै काम पूरा हुनुभन्दा अघि नै सिंचाइमा सघाउ हुने बताइएको छ।</p><p>सुरुङमार्ग खन्ने क्रममा त्यहाँको भूगोलका कारण २ वटा स्थानमा समस्या आउन सक्ने पूर्वानुमान गरिए पनि त्यस्तो ठूलो समस्या नआएकोले काम  निर्धारित समय अगावै सम्पन्न हुन लागेको अधिकारीहरू बताउँछन्। </p><p>आगामी वैशाख ३ गते बबई किनारबाट पसेको टीबीएम मेसिन भेरी किनारमा निस्किने छ।</p><p>उक्त सुरुङ खन्नका लागि साढे १० अर्ब रूपैयाँ बजेट छुट्ट्याइएको थियो। </p><p>तर सबै बजेट खर्च नभएको अधिकारीहरुको भनाइ छ।</p><p>सुरूङ खन्ने काम सकिएसँगै विद्युत आयोजना निर्माणको काम अगाडि बढाइएको र आगामी सातासम्म बोलपत्र आह्वान गरिने आयोजनाले जनाएको छ।</p><p>जलस्रोत तथा सिँचाइ विभागकी महानिर्देशक सरिता दवाडीले यो सफलताले आफूहरूलाई उत्साही बनाएको बताइन्। </p><p>उनले भनिन्, ""सुरुवाती चरणमा सफल हुन्छौँ कि हुँदैनौँ भन्ने चिन्ता थियो। अब यो सफल हुनाले प्रविधिको प्रयोगको क्षेत्रमा एउटा नयाँ आयाम बन्यो भन्ने लागेको छ। अन्य यस्तै आयोजना निर्माण गर्दा मेसिन प्रयोग गर्ने बाटो खुलेको छ।""</p><p>भेरी-बबई बहुउद्देश्यीय आयोजनामा प्रयोग भएको टीबीएम मेसिन अर्को आयोजनमा पनि प्रयोग गर्न सकिन्छ कि भनेर अध्ययन भइरहेको उनले बताइन्। </p><p>तर उक्त मेसिन फेरी प्रयोग गर्नका लागी त्यस्तै खाले ठूलो आयोजना हुनुपर्ने बताइन्छ।</p><p>विभागले सुनकोशी-मरिन लगायतका अन्य २ वटा डाईभर्सन आयोजनामा पनि टीबीएमको प्रयोग गर्ने कि भन्ने छलफल भइरहेको जनाएको छ। </p>"
नागरिकता विवाद: गृहको पत्राचारबाट सांसदहरू असन्तुष्ट,"<p>नागरिकता ऐनलाई संशोधन गर्ने विधेयक संसदमा छलफलकै चरणमा रहेका बेला जन्मको आधारमा नागरिकता पाएकाहरूका सन्तानलाई वंशजको आधारमा नागरिकता दिन पत्राचार गरिएको भन्दै सांसदहरूले असन्तुष्टि जनाएका छन्। </p><p>यस्तो निर्णयले नागरिकताबारे उठेका आशंकाहरूलाई झनै बढाइ दिएको उनीहरूको भनाइ छ। </p><p>गृह मन्त्रालयले भने सर्वोच्च अदालतको आदेश र संविधानको व्यवस्था अनुसार मन्त्रीस्तरीय निर्णय गरेर जिल्ला प्रशासन कार्यालयहरूलाई पत्राचार गरिएको जनाएको छ। </p><p>गृह मन्त्रालयले नै साउन २२ गते नेपाल नागरिकता ऐन, २०६३ लाई संशोधन गर्न बनेको विधेयक संसदमा पेश गरेको थियो। </p><p>जुन विधेयकलाई संसदले छलफलका लागि राज्य व्यवस्था समितिमा पठाएको छ। </p><p>नागरिकताका विभिन्न प्रावधानमा सांसदहरूबीच मतभिन्नता देखिएपछि समितिले ती विषयलाई टुङ्गो लगाउन उपसमिति गठन गरेर छलफल गरिरहेको छ। </p><p>सांसदहरू मिल्न नसकेको एउटा विषय जन्मको आधारमा नागरिकता पाएकाहरूका सन्तानलाई कस्तो नागरिकता दिने भन्ने समेत हो। </p><p>उपसमितिले त्यसबारे कस्तो निर्णय लिन्छ भनेर प्रतिक्षा भइरहेका बेला गृह मन्त्रालयले जन्मको आधारमा नेपालको नागरिकता प्राप्त गरेको नागरिकको सन्तानलाई वंशजको आधारमा नागरिकता दिन जिल्ला प्रशासन कार्यालयलाई पत्राचार गरेको थियो। </p><p>तिनै मध्येका एक सांसद झपट रावलले यसबारे अध्ययनको लागि उपसमिति गठन भएर काम गरिरहेको र उसले प्रतिवेदन बुझाउन बाँकी रहँदै त्यस्तो पत्राचार भएको बताउँछन्।</p><p>""यस्तो बेला अर्को बाटोबाट जुन ढंगले परिपत्र जारी गरिएको छ त्यो सरासर बेठीक छ।""</p><p>विगतमा बाँडिएका नागरिकता गैर नेपालीले पाएका विवरणहरू आएकाले उनीहरूको नागरिकतामाथि नै छानबिन हुनुपर्ने आवाज समितिमा उठिरहेका बेला उनीहरूका सन्तानलाई वंशजको आधारमा नागरकिता दिन पत्राचार गर्नु गलत भएको उनको भनाइ छ।  </p><p><strong>श</strong><strong>ङ्का</strong></p><p>छलफल नसकिँदै र बाहिर अनेकथरी बहस भइरहेका बेला यस्तो विषयमा मन्त्रालयले निर्णय गर्दा झनै शङ्का बढाइदिएको बताउँछन् उपसमितिका संयोजक सांसद बिजय सुब्बा। </p><p>उनी भन्छन्, ""संसदीय समितिभित्र छलफल पनि चलिरहेको अवस्था छ। यस्तो बेला संवेदनशील भएर अगाडि बढनुपर्नेमा गृहले त्यस्तो पत्राचार गर्दा आशंका बढाएको छ।""</p><p>यस विषयमा समितिकी सभापति शशी श्रेष्ठले गृह मन्त्रालयसँग छलफल गरिने र त्यसपछि मात्रै प्रतिक्रिया दिने बताइन्। </p><p>तर गृह मन्त्रालयले सर्वोच्च अदालतको आदेश र संविधानमा भएको व्यवस्था अनुसार पत्राचार गरिएको जनाएको छ। </p><p>मन्त्रालयका प्रवक्ता रामकृष्ण सुवेदीको भन्छन्- ""संविधानमा भएको व्यवस्था अनुसार जन्मको आधारमा नागरिकता पाएका बाबुआमा रहेछन् भने उनीहरूको कागजात रुजु गरेर सही छ भने वंशजको नागरिकता दिने भन्ने मन्त्रीस्तरीय निर्णय भएको र त्यही अनुसार सबैतिर पत्राचार गरिएको हो।"" </p><p>संसदीय उपसमितिलाई वैशाख ७ गते सम्मको समय दिइएको छ। </p><p>समितिले वर्षे अधिवेशनमा विधेयक संसदमा लैजाने जनाएको छ। </p>"
यमन युद्ध: साउदी गठबन्धन छोड्न अमेरिकी संसद्को मत,"<p class=""story-body__introduction"">अमेरिकाको तल्लो सदन हाउस अफ रिप्रिजेन्टेटि‍भ्सले यमनको गृहयुद्धमा आफ्नो संलग्नता अन्त्य गर्नेगरी एउटा प्रस्ताव पारित गरेको छ। </p><p>यसलाई राष्ट्रपति डोनल्ड ट्रम्पको साउदी अरब नीतिमा एउटा ठूलो झट्काको रूपमा समेत हेरिएको छ। </p><p>यस्तो निर्णयपछि अब ट्रम्पले यमनमा साउदी नेतृत्वको सेनालाई सहयोग जारी राख्न चाहेमा भिटो अर्थात् विशेषाधिकार प्रयोग गर्न सक्छन्। </p><p>यो प्रस्ताव गत महिना माथिल्लो सदन सिनेटबाट पारित भइसकेको छ। </p><p>अब यदि ३० दिनभन्दा बढी समयका लागि ट्रम्पले अमेरिकी सैन्य सहायतालाई निरन्तरता दिन चाहेमा आफ्नो भिटो प्रयोग गर्न सक्छन्। </p><p>यस्तो शक्ति ट्रम्पले यसअघि मेक्सिकोको सीमामा पर्खाल निर्माणका लागि गरिसकेका छन्।  </p><p>गत वर्ष इस्तानबुलस्थित साउदी कूटनीतिक नियोगभित्र पत्रकार जमाल खशोग्जीको हत्या भएपछि यमन मामिलामा कङ्ग्रेसभित्र ट्रम्पविरोधी मत बढेको थियो। </p><p>जसको आलोचना गर्नेमा उनकै रिपब्लिकन पार्टीका सांसदहरू समेत थिए।    </p><p>तर पछिल्लो संसदीय बहसमा रिब्लिकन सांसद माइकल मकलले डेमोक्र्याटहरूले उक्त प्रस्तावको दुरुपयोग गरेको आरोप लगाएका छन्।</p><p>""यो प्रस्तावले यमनको मानवीय सङ्‍कट सम्बोधन गर्न केही गर्दैन। जमाल खशोग्जीको निर्मम हत्यामा न्याय समेत सुनिश्चित गर्न दिँदैन।""</p><p>सन् २०१५ को मार्चयता यमन द्वन्दमा छ। </p><p>हुथी विद्रोहीहरूले देशको धेरैजसो पश्चिमी भूभाग कब्जा गरेपछि त्यहाँका राष्ट्रपति अब्दराबुह मन्सुर हादीले देश छाडेका थिए। </p><p>अमेरिका, ब्रिटेन र फ्रान्सले साउदी गठबन्धनलाई बन्दोबस्तीका सामान र गुप्तचरी सहायतासँगै हातहतियार बेच्दै आएका छन्। </p><p>त्यसयता चलेको द्वन्द्वमा अहिलेसम्म सात हजारभन्दा बढीले ज्यान गुमाएको संयुक्त राष्ट्रसङ्घले जनाएको छ। </p><p>जसमा ६५ प्रतिशतभन्दा बढीको मृत्यु साउदी नेतृत्वको गठबन्धनले गरेको हवाई हमलाका कारण भएको छ। </p><p>त्यहाँका ८० प्रतिशत मानिसहरू अहिले मानवीय सहायता चाहिने अवस्थामा छन् भने एक करोड भोकमरीको सँघारमा छन्। </p><p>त्यहाँ हुथी विद्रोहीहरूविरुद्ध लड्न यमन सरकारलाई साउदी नेतृत्वको सैन्य गठबन्धनले सघाइरहेको छ। </p><p>हुथी विद्रोहीहरूलाई समर्थन गर्ने इरानले उनीहरूलाई क्षेप्यास्त्र उपलब्ध गराएको आरोप साउदी अरब र अमेरिकाले लगाउँदै आएका छन्। </p><p>तर इरानले भने हातहतियार आपूर्ति गराएको अस्वीकार गर्दै आएको छ।</p>"
जेफ बेजोस: एमेजन मालिक सम्बन्धविच्छेदका लागि ३८ खर्ब तिर्न राजी,"<p class=""story-body__introduction"">संसारका सबैभन्दा धनी व्यक्ति जेफ बेजोस र उनकी पत्नी मक्केन्जीको सम्बन्धविच्छेदलाई अहिलेसम्मकै सबैभन्दा महँगो मानिएको छ। </p><p>सम्बन्धविच्छेद गर्दा उनीहरूबीच ३५ बिलियन अमेरिकी डलर अर्थात् झन्डै ३८ खर्ब नेपाली रुपैयाँ बराबरको लेनदेनको सहमति भएको छ।</p><p>पारपाचुकेपछि मक्केन्जीसँग जेफले स्थापना गरेको अनलाइन किनमेल कम्पनी एमेजनको चार प्रतिशत शेयर हुनेछ।</p><p>तर उनको वाशिङ्टन पोस्ट दैनिक र अन्तरिक्ष यात्रा कम्पनी ब्लू ओरिजिनसँग कुनै सम्बन्ध रहनेछैन।</p><p>उनीहरूबीच २५ वर्ष  वैवाहिक सम्बन्ध थियो।</p><p>यो अहिलेसम्म पारपाचुकेका लागि गरिएको  सबैभन्दा महँगो सहमति हो। </p><p>यसअघि सबैभन्दा महँगो पारपाचुके कलाव्यापारी एलेक विन्डेन्स्टेन र उनकी पत्नी जोस्लिनबीच भएको ३.८ बिलियन डलरको (लगभग चार खर्ब २० अर्ब नेपाली रुपैयाँ)  थियो।</p><p>मक्केन्जीले सहमतिबारे आफ्नो पहिलो र अहिलेसम्मको एकमात्र ट्वीटमा जानकारी दिएकी हुन्। </p><p>उनले आफू ''एकअर्काको सहयोगमा जेफसँगको विवाहलाई भङ्ग गर्ने प्रक्रिया सकिएकोमा कृतज्ञ भएको"" बताएकी छन्।</p><p>जेफ बेजोससँग एमेजनको १६.३ प्रतिशत सेयर थियो जसको ७५ प्रतिशत अझैपनि उनीसँगै रहनेछ र मक्केन्जीले आफ्नो शेयरको मताधिकार पूर्वपतिलाई दिएकी छन्।</p><p>सन् १९९४ मा जेफले एमेजन स्थापना गर्नुअगाडि नै उनीहरूले विवाह गरेका हुन् र माक्केन्जी एमेजनको पहिलो कर्मचारीमध्येकी थिइन्।</p><p>अमेरिकी स्टक बजारका पछिल्ला तथ्याङ्कअनुसार एमेजनको कुल मूल्य ७९७ अर्ब डलर पुगेको छ। </p><p>सन् २०१८ मा एमेजनले २.३ खर्ब डलरको समान बेचेको थियो।</p><p><strong>यो पनि पढ्नुहोस्</strong></p><p>सफल लेखिका ४८ वर्षीय मक्केन्जी सन् २००५ मा 'द टेस्टिङ अफ लुथर अल्ब्राइट' तथा सन् २०१३ मा 'ट्र्याप्स' नामक उपन्यास लेखेकी छन्।</p><p>पुलिट्जर पुरस्कार प्राप्त गरेकी लेखिका टोनी मोरिसनबाट सिर्जनाल्मक लेखनको पढाइ पूरा गरेकी मक्केन्जीलाई मोरिसनले आफ्नो उत्कृष्टमध्येकी विद्यार्थी रहेको बताएकी थिइन्।</p><p>अमेरिकी सञ्चारमाध्यमहरूले जेफको फक्स टीभीकी एक सञ्चालिका लरेन सान्चेजसँग प्रेमपूर्ण सम्बन्ध रहेको समाचार प्रकाशित गरेका छन्।</p><p>सान्चेससँगको व्यक्तिगत सन्देशहरू प्रकाशित गर्दै एक पत्रिकाले जेफको विवाहेतर सम्बन्धको समाचार लेखेपछि उनीहरूले जेनुअरीमा ट्विटरमार्फत् एउटा संयुक्त वक्तव्य प्रकाशित गर्दै आफूहरूले सम्बन्धविच्छेद गर्न लागेको जानकारी दिएका थिए।</p>"
"विश्वकान्त मैनाली: 'बरु पञ्चायतकालमै न्यायालय राम्रो, अहिले न्यायाधीश छान्न गुण वा दोष हेर्ने कुनै प्रणाली छैन'","<p class=""story-body__introduction""> यो हप्ता न्यायपरिषद्ले सर्वोच्च अदालतमा पाँच जनालाई न्यायाधीश नियुक्त गर्न सिफारिस गरेको छ। </p><p>संसदीय सुनुवाइ समितिले नाम अनुमोदन गरेमा सिफारिस गरिएका उच्च अदालतका दुई मुख्यन्यायाधीश र तीन कानुन व्यवसायी सर्वोच्च अदालतनमा न्यायाधिक हुनेछन्।</p><p>तर यो सिफारिस विवादमुक्त भने हुन सकेन। </p><p>यसै प्रसङ्गमा हामीले नेपाल बार एसोसिएशनका भूतपूर्व अध्यक्ष एवम् वरिष्ठ अधिवक्ता विश्वकान्त मैनालीसँग न्यायाधीश नियुक्ति र न्यायक्षेत्रसँग सम्बन्धित विविध पक्षबारे कुराकानी गरेका छौँ। </p><p>प्रस्तुत छ उनको विचार - </p><p>नियुक्तिमा विवाद हुनुको मुख्य कारण हामीकहाँ न्यायाधीश नियुक्त हुनेहरूको विवरण नहुनु हो। </p><p>त्यस्तो नियुक्ति पाउने व्यक्तिबारे व्यक्तिगत विवरणहरू राखिएको हुँदैन। त्यस्तो चलन नै छैन। </p><p>न्यायाधीश सिफारिसका लागि छनोट गर्ने जिम्मा पाएको न्यायपरिषद्‍मा बढी नै राजनीतिक नियुक्ति छ।</p><p>प्रधानमन्त्रीले छान्ने प्रतिनिधिदेखि बार असोसिएशनले पठाउने प्रतिनिधिका लागि समेत कुनै गुण वा दोष हेरिँदैन।</p><p>न्यायाधीश छान्न गुण वा दोष हेर्ने कुनै प्रणाली छैन। </p><p>त्यो नभएपछि आफन्त र सहयोग गर्नेलाई छान्ने चलन त हुने नै भयो।</p><p><strong>मूल समस्या </strong><strong>के हो?</strong></p><p>मूल समस्या भनेको हाम्रो समाजको जरोमा गुण र दोषका आधारमा हाँसले दूध र पानी छुट्ट्याएजस्तो छुट्ट्याउने चलनै छैन।</p><p>हाम्रा शासकको प्रवृत्ति हुकुमी र समाजको सोच सामन्ती छ। </p><p>हामी संविधानका हिसाबले लोकतान्त्रिक मुलुक भए पनि काम चाहिँ हुकुमी र सामन्ती गरिरहेका छौँ। </p><p>हिजो पञ्चायतकालमा बरु न्यायालय अहिले भन्दा राम्रो थियो। </p><p>किनकि केन्द्रमा एउटा शक्ति थियो र त्यसलाई निजी फाइदा खासै चाहिने होइन। </p><p>उनीहरू संविधान र कानुनभन्दा माथि थिए, समाज चाहिँ उनीहरूको शक्तिबाट भयभीत थियो। </p><p>त्यसले गर्दा न्यायक्षेत्रमा काम गर्ने न्यायाधीश, वकिल, न्यायपरिषद् र संवैधानिक परिषद् डराउँथे। </p><p>तर त्यो शक्ति विकेन्द्रित भएर भुरेटाकुरे राजाहरू बने, अनि त्यस्ताको सङ्ख्या थपियो। </p><p>पहिले पनि त्यस्तो हुँदै नभएको होइन, तर थोरै मात्र हुन्थ्यो। अहिले भने गुणात्मक रूपमा थपिएर धेरै भयो।</p><p>पहिलेको त्यो प्रवृत्ति पनि हुकुमी र सामन्ती संस्कार नै हो। अहिले पनि हुकुमी र सामन्ती संस्कार सकिएको छैन। </p><p>त्यसको परिणामबाट हाम्रो समाज मुक्त हुन सकेका छैन। </p><p>संविधान फेरे पनि, लोकतन्त्र ल्याए पनि, गणतन्त्र ल्याए पनि, समावेशिता ल्याए पनि त्यसलाई अनुकरण गर्ने संस्थाहरू विकसित भएका छैनन्।</p><p>प्रजातन्त्र वा लोकतन्त्रलाई त संस्थाहरूले धारण गर्नुपर्छ। तर हामीले त पद्धति नै विकास गर्न सकेका छैनौँ। </p><p>अहिलेका प्रधानन्यायाधीश नै अंशबन्डाबाट मुक्त हुन सकेनन्। सबैभन्दा दु:खको कुरा नै त्यही हो। </p><p>उनले आफ्नो भाग पुर्‍याउन गरे र अरूले पनि त्यस्तै गरे।</p><p>न्यायाधीश सम्मेलनमा आउँदा भेटघाट भएका न्यायक्षेत्रमा मान्छेहरूको भनाइ पनि त्यही देखियो। न्यायपरिषद् सुधार नहुनुमा एउटा दोषी म पनि हुँ।</p><p>न्यायपरिषद्‍मा बारको प्रतिनिधित्व हुनुपर्छ भनेर अध्यक्ष हुँदा आवाज उठाउने धेरैमध्ये म पनि हुँ। </p><p>अहिले के देखिरहेको छु भने प्रधानमन्त्रीको र बारको प्रतिनिधिको नियुक्तिले न्यायपरिषद्‍मा धेरै राजनीतीकरण गर्‍यो।  </p><p>न्यायपरिषद्‍मा राजनीति हाबी भयो। गुण वा दोषका आधारमा हेर्ने काम हुन सकेन। </p><p>धेरै लामो समयसम्म हामीले प्रधानन्यायाधीशलाई भर गरेर उनकै नेतृत्वमा अभ्यास गरेका हौँ। </p><p>अहिले पनि हामी न्यायक्षेत्रमा अभ्यास नै गरिरहेका छौँ, प्रयोग गरिरहेका छौँ। </p><p>मैले वकालत गरेको ४८ वर्ष भयो। सुरुमा पनि अभ्यास गर्थ्यौँ, अहिले पनि त्यही गरिरहेका छौँ। मेरो पूरै जीवन त्यस्तै अभ्यासमा बित्यो।  </p><p>प्रधानन्यायाधीश न्यायालयको नेता भएकाले उनी जिम्मेवार हुनैपर्छ। </p><p>तर उनलाई मात्र जिम्मेवार बनाउँदा दबाव आउन सक्छ, पक्षपात हुनसक्छ। </p><p>त्यसमा बार र प्रधानमन्त्रीको प्रतिनिधिको साटो अवकाशप्राप्त न्यायाधीश वा वकिलहरूलाई राख्दा बढी तटस्थ हुन्छ भन्ने लाग्छ। </p><p>राजनीतिक आस्था त सबैको हुन्छ। तर कसैलाई नियुक्त गर्दा उसले त्यो पदको गरिमा, प्रतिष्ठा र जिम्मेवारीलाई इमानदार ढङ्गले पूरा गर्छ कि गर्दैन भन्ने हेर्नुपर्छ।</p><p>किनकि अस्ट्रेलिया, क्यानडामा सत्तारूढ दलकै हुने कानुनमन्त्री नै त्यहाँको महान्यायाधिवक्ता पनि हुन्छ। तर त्यहाँ त विरोध छैन। </p><p><strong>सुधारका लागि के </strong><strong>गर्नुपर्छ?</strong></p><p>युरोपका कतिपय देशहरूमा गृह मन्त्रालयले नै चुनाव गराउँछ। त्यहाँ चुनावका धाँधली भयो भन्ने आवाज सुनिँदैन। </p><p>हामी अहिले पनि हुकुमी शासन र सामन्ती समाजबाट गुज्रिरहेकाले त्यसलाई सुधार नगरी न्यायक्षेत्रमा पनि सुधार हुँदैन। </p><p>त्यसको सुधारका लागि ऐन, कानुन, नियम र पारदर्शी हुनैपर्छ।</p><p>त्यस्तो हुन सकेन भने न्यायालयको विकृति र भ्रष्टाचार रोकिँदैन।</p><p>अहिले एकैचोटि सर्वोच्च अदालतमा अनुभव नै नभएकालाई न्यायाधीश बनाएर पठाउने चलन छ। </p><p>सर्वोच्च अदालत भनेको त अन्तिम अदालत हो। त्यहाँको निर्णय अन्तिम हुन्छ। </p><p>कहिलेकाहीँ देशको सार्वभौमसत्ता र स्वतन्त्रतामाथि नै निर्णय दिनुपर्ने हुनसक्छ। </p><p>त्यस्तो अदालतमा कुनै पनि अनुभव नभएकाहरूलाई न्यायाधीश बनाएर पठाउँदा न्याय हुन्छ भन्ने ग्यारेन्टी कसरी गर्ने?</p><p>अझ अहिले त एकल इजलासलाई पनि पूर्ण इजलासलाई पनि सर्वोच्च अदालत नै भनिन्छ। </p><p>त्यहाँ गरिने निर्णयको दूरगामी प्रभाव पर्नसक्छ। त्यसैले न्यायक्षेत्र सुधारका लागि सर्वोच्चमा एकल इजलास नै राख्नुहुन्न भन्ने मेरो मत छ। </p><p>कम्तीमा तीनजना न्यायाधीश भएको इजलास राख्नुपर्छ भन्ने मेरो मान्यता हो।</p><p>साप्ताहिक कार्यक्रम 'नेपाल सन्दर्भ'मा शरद केसीसँग भएको कुराकानीमा आधारित</p>"
बारा पर्सा हावाहुरी: नेपाली सेनालाई पीडितका लागि घर बनाउन दिने निर्णयप्रति किन मत विभाजित छ,"<p class=""story-body__introduction"">हावाहुरी पीडितका लागि घर बनाउने जिम्मा नेपाली सेनालाई दिने सङ्घीय सरकारको निर्णयलाई लिएर गैरसैनिक गतिविधिमा राष्ट्रिय सेनाको भूमिकाबारे फेरि बहस सुरु भएको छ।</p><p>मन्त्रिपरिषद्को बैठकबाट बिहीवार बारा र पर्साका हावाहुरीपीडितका लागि आवास निर्माणको काम सेनाबाट गराउने निर्णय भएको सरकारका प्रवक्ता एवम् सञ्चार तथा सूचना प्रविधिमन्त्री गोकुलप्रसाद बाँस्कोटाले बताएका थिए। </p><p>सरकारी निर्णय सार्वजनिक भएपछि सामाजिक सञ्जालमा त्यसको पक्ष र विपक्षमा टीकाटिप्पणी भइरहेको छ।</p><p>गैरसैनिक गतिविधिमा सेनाको भूमिका बढाउँदै लगे कालान्तरमा लोकतान्त्रिक पद्धतिमा असर पर्न सक्ने तर्क गर्नेहरू सरकारको यो निर्णयबाट झस्किएको देखिन्छ।</p><p>तर पक्षमा राय राख्नेहरूको तर्क छ, सरकारको निर्णयबमोजिम नेपाली सेनाले पीडितका लागि घरहरू निर्माण गरेर हस्तान्तरण गर्दैमा केही बिग्रिँदैन। </p><p>राहतभन्दा आश्वासन नै बढी देखिएको कतिपय पीडितको गुनासोबीच बिहीवार सङ्घीय मन्त्रिपरिषद्‌को बैठकले आवास निर्माणसम्बन्धी निर्णय गर्‍यो। </p><p>बिहीवार राति ट्वीट गर्दै सरकारका प्रवक्ता बाँस्कोटाले भनेका छन्, ""हालै हावाहुरीबाट बारा र पर्सा जिल्लामा घरबार क्षति भई पीडित हुनुभएका जनताको घर नेपाल सरकारले वर्षायाम अगाडि नै जनता आवासको मोडलमा बनाई हस्तान्तरण गर्नका लागि नेपाली सेनालाई जिम्मेवारी दिएको सविनय सबैमा जानकारी गराउँदछु।""</p><p>सरकारले पीडितका घर बनाउन सहजीकरणका लागि प्रदेश नं. २ का  प्रमुख सचिवको संयोजकत्वमा पाँच सदस्यीय समिति पनि गठन गरेको छ।</p><p>जसमा शहरी विकास मन्त्रालयका प्रतिनिधि, नेपाली सेनाका प्रतिनिधि, बारा र पर्साका प्रमुख जिल्ला अधिकारी सदस्य रहने बताइएको छ। </p><p>नियमित प्रक्रियाबाट त्यति सङ्ख्यामा घर बनाउँदा धेरै समय लाग्न सक्ने सरकारी पक्षको तर्क रहेको छ। </p><p>गृह मन्त्रालयको विवरणअनुसार आइतवार साँझ आएको भीषण हावाहुरीबाट बारा र पर्सामा गरी झन्डै  १९ सय घरमा क्षति पुगेको छ। </p><p>हावाहुरीका कारण कम्तीमा ३० जनाको ज्यान गएको थियो भने छ सयभन्दा बढी घाइते भएका थिए। </p><p>सङ्घीय सरकारको पछिल्लो निर्णयप्रति असन्तुष्टि जाहेर गर्दै पूर्वराष्ट्रपति रामवरण यादवका प्रेस सल्लाहकार रहिसकेका राजेन्द्र दाहालले ट्विटरमार्फत् प्रश्न गरेका छन्।</p><p>""एकातिर सेनाले कति काम भ्याउनु? अर्कोतिर घर नै बनाउने दायित्व भएका सरकारी निकायहरू हात बाँधेर बस्नुपर्ने बाध्यता!""</p><p>सरकारको निर्णयबाट अर्का पत्रकार कनकमणि दीक्षित पनि असन्तुष्ट देखिन्छन्। </p><p>प्रभावकारी उद्धारका लागि सेना प्रयोग गर्नु उचित भए पनि जेमा प्रयोग गर्नु र 'सिभिलियन' संयन्त्रको उपेक्षा गर्नु एकदमै अनुचित भएको उनको धारणा छ।</p><p>सबै काम सेनालाई जिम्मा लगाएर सरकार सुते कसो होला भनेर ट्विटर प्रयोगकर्ता युवराज कँडेल कटाक्षा गर्छन्।</p><p>कजिनी उपनाम राखेकी एक जनाले त आफ्नो ट्विटर चलाउने जिम्मा पनि सेनालाई दिने भन्दै व्यङ्ग्य गरेकी छन्</p><p>तर पीडितलाई वर्षाअगाडि नै आवास बनाइदिने निर्णयको केहीले स्वागत गरेका छन्।</p><p>लालबहादुर पाख्रिन ट्विटरमा लेख्छन्, ""श्रम, शक्ति र समयका हिसाबले नेपाली सेना नै उपयुक्त छ!"" </p><p>कृष्ण पाठकको विचारमा आवास बनाइदिने कुरा राम्रो भए पनि सेना खटाउनु चाहिँ अचम्म लाग्दो विषय हो। उनी प्रश्न गर्छन्, ""नागरिकलाई सामान्य  सेवा दिन नागरिक प्रशासन (स्थानीय, प्रदेश र सङ्घ) सक्षम छैनन् र फौजी लगाउनु पर्ने हो? सङीघियता कता जाँदैछ कुन्नि !""</p><p>यसअघि पनि काठमाण्डू-तराई द्रुतमार्ग निर्माण गर्ने जिम्मा नेपाली सेनालाई दिने सरकारी निर्णयको कतिपयले चर्को आलोचना गरेका थिए। </p><p>भूकम्पका कारण क्षतिग्रस्त राजधानीस्थित दशरथ रङ्गशाला र रानीपोखरीको पुनर्निर्माणको जिम्मा पनि सेनालाई दिने चर्चा नचलेको होइन।</p><p>त्यसैगरी बहुप्रतीक्षित मेलम्ची खानेपानी आयोजनाको सुरुङ खन्ने कार्यबाट इटालियन कम्पनीले हात झिकेपछि त्यसको जिम्मेवारी पनि सेनालाई दिने चर्चा चलेको थियो।</p><p>नेपालको जटिल भौगोलिक बनोटका कारण खासगरी सडक निर्माणका लागि ट्र्याक खोल्ने काम सेनालाई सुम्पिनु उपयुक्त नै भएको धेरैको तर्क रहिआएको छ।</p><p>विस्फोटक पर्दाथको प्रयोग गरी पहाड, पहराहरू फुटाउन सेनाको प्रयोग उचित नै भएको उनीहरू बताउँछन्।</p><p>तर त्यसो भन्दैमा नियमित गतिविधिमा बस्नुपर्ने राष्ट्रिय सेनालाई नाफामूलक ठेक्कापट्टाको काममा संलग्न गराउनु भविष्यमा 'घातक' हुन सक्ने जानकारहरू बताउँछन्। </p><p>ट्विटर प्रयोगकर्ता भाष्कर मल्लिक र सोमनाथ घिमिरेले चाहिँ सङ्घीय सरकारको पछिल्लो निर्णयको प्रशंसा गरेका छन्।</p><p>सङ्क्षेपमा भाष्कर लेख्छन्, ""राम्रो अनि सकारात्मक निर्णय। धन्यवाद!""</p><p>सोमनाथको तर्क छ, ""पीडितका नाममा कमिसनको खेलमैदान नबनोस्। पीडितले समयमै आवास पाऊन्। मेरो तर्फबाट सरकार र नेपाली सेनालाई अग्रिम शुभकामना!""</p><p>कतिपय सुरक्षाविद् तथा राजनीतिक विश्लेषकले राष्ट्रिय सेनाको नियमित बाहेकका काममा पनि सेनाको संलग्नतालाई 'शुभ सङ्केत'का रूपमा नलिन भन्दै सचेत गराएका छन्।</p><p>सुरक्षाविद् गेजा शर्मा वाग्लेका अनुसार गैरसैनिक गतिविधिमा राष्ट्रिय सेनाको संलग्नता बढाउँदै लगेमा त्यसको प्रत्यक्ष असर राज्यका गैरसैनिक निकायहरूमा पर्न सक्छ।</p><p>""यसको सन्देश हरेक कुरामा सेना सक्षम छ र गैरसैनिक निकाय असक्षम छन् भन्न जान्छ। यसले प्रकारान्तरमा सेनाको राजनीतिक महत्त्वाकाङ्क्षा बढाउँदै जानेछ भने गैरसैनिक निकायहरूको मनोबल खस्किँदै जानेछ।""</p><p>कतिपय राजनीतिक विश्लेषकका अनुसार सेनालाई उसका नियमति कामकारबाहीमा सीमित राख्नु नै जुनसुकै लोकतान्त्रिक सरकारका लागि 'हितकर' हुन्छ।</p><p>जनकपुरस्थित राजनीतिक विश्लेषक भोगेन्द्र झाको पनि यही धारणा छ। </p><p>उनी भन्छन्, ""त्यो गर्नै हुँदैन। गैरसैनिक क्रियाकलापमा सेनाको संलग्नता बढाउनु चिन्ताको विषय हो। यसले भ्रष्टाचारलाई पनि प्रश्रय दिन्छ।""</p><p>बाढी, पहिरो र डढेलो लगायत प्राकृतिक विपद्‌का बेला सेना खटाउने विषयमा कसैको आपत्ति पनि रहेको पाइँदैन।</p><p>अर्का राजनीतिक विश्लेषक परमेश्वर कापरी विकास निर्माणका काममा 'बढ्दो' सैनिक सहभागितालाई पैसासँग जोडेर पनि हेर्नुपर्ने तर्क गर्छन्। </p><p>उनी थप्छन्, ""यसको मनोवैज्ञानिक असर पर्न सक्छ। भविष्यमा गएर सेनामा पैसा कमाउने लोभ बढ्दै जान सक्छ।""</p><p>नेपाली सेनाले जिम्मेवारी पाएको काठमाण्डू-तराई द्रुतमार्ग निर्माणमा कतिपय कामका लागि अरू ठेकेदार कम्पनीलाई काम दिएको बताइन्छ। </p><p>स्थानीय निकाय र प्रदेश सरकारलाई पुनर्निर्माणको जिम्मा दिएको भए स्थानीय सरकार र नागरिक समाज बलियो बन्ने र स्थानीय अर्थतन्त्रमा सकारात्मक असर पर्ने विपद् व्यवस्थापनविद्हरू बताउँछन्। </p><p>डा. सुमन कर्ण भन्छन्, ""यो त भर्खरै सङ्घीयतामा गएको संरचनाका लागि नमुना बन्ने र नेतृत्व लिने मौका पनि थियो।""</p><p>सेनाले निर्माणको जिम्मा लिएपछि खर्चको पारदर्शितामा कसैले प्रश्न नउठाउँदा आर्थिक अपचलनको आशङ्का पनि सदैव रहने जानकारहरू बताउँछन्।</p>"
वरुणत्से हिमाल: कुकुर पनि पुग्यो सात हजार मिटरभन्दा अग्लो हिमशिखरमा,"<p class=""story-body__introduction"">न्याना कपडा र उपकरणबिना मानिसहरूलाई पनि अग्ला हिमाल चढ्न गाह्रो हुन्छ। तर एउटा कुकुर सात हजार मिटरभन्दा अग्लो हिमालको शिखरमा पुग्न सफल भएको छ।</p><p>मेरा नाम दिइएकी सो पोथी कुकुरले केही महिनाअघि ७,१६२ मिटर अग्लो वरुणत्से हिमाल आरोहण गरेको पर्वतारोहीहरूले बताएका छन्। </p><p>पर्वतारोही डन वार्गोस्कीका अनुसार नोभेम्बर ९ मा वरुणत्से हिमालको शिखरमा पुगेपछि ऊ त्यहाँ कुदेकी पनि थिई। </p><p>यो अद्भुत अभियानका उसले लागि तीन हप्ता सियाटलका पर्वतारोही <a href=""https://blog.usejournal.com/stray-dog-climbs-23-000-mountain-89c5ddd57285"" class=""story-body__link-external"">डन वार्गोस्की</a>सँग सहयात्रा गरेकी थिई। </p><p>वार्गोस्कीका पथप्रदर्शकहरूका अनुसार उनीहरूले पहिला कहिल्यै त्यसो भएको देखेका थिएनन्।</p><p>वार्गोस्कीले सो कुकुरबारे चलचित्र बनाउने प्रस्ताव आफूले पाएको समाजिक सञ्जालमा लेखेका छन्।</p><p>नेपालका उत्तरी भेगमा सानाठूला धेरै हिमालहरू छन्। </p><p>तीमध्ये सगरमाथा संसारकै सबैभन्दा अग्लो हिमाल हो। </p><p>वार्गोस्की र उनको टोली सर्वोच्च शिखर सगरमाथानजिकै रहेको हिमशृङ्खलामा पर्ने वरुणत्से हिमाल चढ्न गएका थिए।  </p><p>पाँच हजार एक सय मिटरभन्दा माथिको उचाइमा पुगेपछि उनीहरूले एउटा कुकुरले आफूलाई पछ्याएको देखे र छक्क परे। </p><p>वार्गोस्कीको टोली मेरा हिमाल चढेर बरुनत्से हिमाल चढ्न गएको थिए। </p><p>त्यसैले उनले सो कुकुरको नाम मेरा राखिदिए।</p><p>त्यसपछि वार्गोस्की र मेराबीच घनिष्ठता बढ्यो। रात पर्दा चिसोबाट जोगिन मेराले वार्गोस्कीको पालभित्र आश्रय पाई।</p><p>मेराको व्यवहार र हिमाल चढ्न सक्ने क्षमताबाट टोलीका सबै प्रभावित भए। </p><p>उसलाई शिखर पुग्न लाग्दा मात्रै केही सहयोग गर्नुपर्‍यो।</p><p>टोलीमा भएका अनुभवी पर्वतारोहीहरू यसअघि आफूले कहिल्यै कुकुरले हिमाल चढेको नदेखेको बताउँछन्।</p><p>मेरा टोलीसँगै तल सकुशल ओर्लिई। </p><p>पर्वतारोहण गरेर फर्किएपछि आधार शिविरमा टोलीका प्रबन्धक काजीले मेराको पालनपोषणको जिम्मेवारी लिएका छन्।</p><p>नोभेम्बरमा भएको घटना भए पनि यसबारे गत मार्च महिनामा मात्र चर्चा सुरु भयो।</p><p>गत महिना उसलाई काठमाण्डू ल्याइयो।</p><p>वार्गोस्कीका अनुसार काजीले मेराको नाम फेरेर 'बरु' राखिदिएका छन्।</p><p>वार्गोस्कीले फेसबुकमा सो कुकुरबारे चलचित्र बनाउने प्रस्ताव आएको उल्लेख गरेका छन्।</p><p>केही साताअघि उनले भुस्याहा कुकुरहरूलाई खोप लगाइदिने र अरूलाई पाल्न दिने एउटा संस्थालाई सहयोग गर्न आह्वान पनि गरेका थिए।</p><p>अर्को पोस्टमा उनले काठमाण्डूमा ८५० वटा कुकुरलाई खोप लगाउन पुग्ने आर्थिक सहयोग प्राप्त भएको भन्दै सहयोगीहरूलाई धन्यवाद दिएका छन्।</p><p>उनी लेख्छन्, ""म व्यक्तिगत रूपमा उनीहरू [सो संस्था]सँग काम गर्न र केही रकम बरुबारे पुस्तक/चलचित्रलाई दान गर्न इच्छुक छु।""</p>"
"नेपालमा इन्टरनेट: घरमा सस्तो, मोबाइलमा महँगो","<p class=""story-body__introduction"">विश्वका २३० देशको इन्टरनेट मूल्यबारे गरिएको एउटा अध्ययनले नेपालमा ब्रोडब्यान्ड इन्टरनेट र मोबाइल डेटाको मूल्यमा ठूलो अन्तर देखाएको छ। </p><p>इन्टरनेट मूल्यबारे अध्ययन गर्ने ब्रिटिश संस्था केवलले सन् २०१८ मा गरेको अध्ययनले सस्तो ब्रोडब्यान्ड इन्टरनेट हुने देशको सूचीमा नेपाल चौधौँ स्थानमा रहेको देखाएको छ। </p><p>तर मोबाइलमा चलाउने इन्टरनेटको मूल्यको सूचीमा भने नेपाल पैँतालिसौँ स्थानमा रहेको छ। </p><p>यो मूल्य माल्दिभ्सपछि एक्षिण एशियामा दोस्रो महँगो हो।</p><p>इन्टरनेट सेवा प्रदायक भायानेटका विनय बोहरा भन्छन्, ""ब्रोडब्यान्ड इन्टरनेटमा तीव्र प्रतिस्पर्धाका कारण हामीले लिने फाइदा सीमित छ।""</p><p><strong>किन भयो डेटा </strong><strong>महँगो?</strong></p><p>नेपालमा डेटाको मूल्य ब्रोडब्यान्ड भन्दा महँगो हुनुको मुख्य कारण दूरसञ्चार सेवाप्रदायक कम्पनीको सङ्ख्या सीमित हुनुलाई मानिन्छ। </p><p>नेपालमा हाल पाँचवटा दूरसञ्चार सेवाप्रदायक कम्पनी ‍सञ्चालनमा छन्। </p><p>तर तीमध्ये नेपाल टेलिकम र एनसेलको मात्र देशैभरि सञ्जाल रहेका छन्। </p><p>इन्टरनेट सोसाइटी नेपालका अध्यक्ष सन्तोष सिग्देलका अनुसार नेपालमा डेटा महँगो हुनुको कारण दूरसञ्चार सेवा प्रदायकहरूले इजाजतपत्र नवीकरण गर्नका लागि ठूलो रकम खर्चिनुपर्ने अवस्था हो। </p><p>दूरसञ्चार सेवाप्रदायकहरूले इजाजतपत्र नवीकरण गर्नका लागि प्रत्येक पाँच वर्षमा २० अर्ब रुपैयाँ सरकारलाई बुझाउनुपर्ने हुन्छ। </p><p><strong>किन छ ब्रोडब्यान्ड </strong><strong>सस्तो</strong><strong>?</strong></p><p>इन्टरनेट व्यवसायीहरूको संस्था आईस्पानका पूर्वअध्यक्ष पनि रहेका बोहराका अनुसार प्रयोगकर्ताबीच गति बाँढिने हुँदा ब्रोडब्यान्ड सस्तो हुन्छ।</p><p>उनी भन्छन्, ""तर पहिले जस्तो ठ्याक्कै यति जना प्रयोगकर्तामा बाँड्ने भन्नेचाहिँ हुँदैन।""</p><p>""औसत प्रयोगका आधारमा कुन प्रयोगकर्तालाई कति गति आवश्यक पर्छ भन्ने हिसाब निकालेर गति बाँड्ने कार्य गर्छौँ।""</p><p>तर मूल्य कम हुनुको कारण सेवाप्रदायकहरूबीचको तीव्र प्रतिस्पर्धा नै भएको उनको भनाइ छ। </p><p>त्यसबाहेक नेपालमा ब्रोडब्यान्ड इन्टरनेट प्रयोग गर्ने झन्डै ८० प्रतिशतले भिडिओ हेर्ने हुँदा कम मूल्यमा तीव्र गतिको सेवा दिनुपर्ने बाध्यता रहेको उनको भनाइ छ। </p><p>ग्रामीण भेगमा सीमित सेवाप्रदायक पनि जोड्ने हो भने एक सयभन्दा बढी इन्टरनेट कम्पनीले सञ्चालनको अनुमतिपत्र लिएका छन्।</p><p>बोहराका अनुसार तीमध्ये सात वा आठवटा कम्पनीले मात्र बजारमा ठूलो हिस्सा ओगटेका छन्।</p><p><strong>गुणस्तरबारे के भन्छन् प्रयोगकर्ता?</strong></p><p>ब्रोडब्यान्ड र डेटामा मूल्यको ठुलै अन्तर देखिए पनि गुणस्तरको विषयमा भने उल्लेख्य भिन्नता नभएको प्रयोगकर्ताहरूको भनाइ छ।</p><p>काठमाण्डू वसुन्धरा बस्ने सुस्मिता बन नेपालको इन्टरनेटमा पूर्ण रूपमा भर पर्न सक्ने अवस्था नरहेको बताउँछिन्। </p><p>गतिको समस्याकै कारण पछिल्ला पाँच वर्षमा तीनवटा सेवाप्रदायक फेर्नुपरेको उनको अनुभव छ। </p><p>""इन्टरनेट जडान गरेको पहिलो केही दिनसम्म सबै कुरा ठिक हुन्छ। तर प्रयोग गर्दै गएपछि भने समस्या आइरहन्छ,"" उनले थपिन्।  </p><p>काठमाण्डूकै अर्की प्रयोगकर्ता जीना बस्नेतको अनुभव पनि त्यस्तै छ। </p><p><strong>यो पनि पढ्नुहोस्</strong></p><p>खासगरी काठमाण्डूबाट बाहिर जाँदा समस्या झन् जटिल हुने उनको भनाइ छ।</p><p>""महँगै परे पनि डेटा चलाउनुको विकल्प छैन। तर पैसा तिर्दा पनि आफूले सोचेजस्तो चल्दैन,"" उनले थपिन्। </p><p>""डेटा प्याक किन्दा केही सस्तो पर्ने हुँदा राहत मिलेको छ।""</p><p><strong>के भन्छ नियामक निकाय</strong><strong>?</strong></p><p>नेपाल दूरसञ्चार प्राधिकरणका कार्यवाहक अध्यक्ष पुरुषोत्तम खनाल नियमित दरलाई आधार मानिएको हुँदा डेटा महँगो देखिएको हुन सक्ने बताउँछन्। </p><p>नियमित दर हेर्दा प्रतिएमबी तीन रुपैयाँसम्म दूरसञ्चार प्रदायकहरूले लिने गरेको देखिछ। </p><p>तर विभिन्न किसिमका योजनाअन्तर्गत डेटा प्याक लिँदा प्रतिएमबी १५ पैसा मात्र मूल्य पर्ने खनालको भनाइ छ। </p><p>सेवाप्रदायककै सङ्ख्या कम भएकाले डेटाको मूल्य उच्च रहेको भन्ने कुरामा भने उनी पनि सहमत देखिन्छन्। </p><p>ठूला सेवाप्रदायक नेपाल टेलिकम र एनसेलले वार्षिक ४० देखि ६० अर्बसम्मको कारोबार गर्ने बताउँदै खनालले भने, ""नवीकरण शुल्क महँगो भएकाले मूल्यमा असर परेको भन्ने कुरामा भने सहमत हुन सकिँदैन।"" </p><p>नेपालमा ब्रोडब्यान्ड इन्टरनेटको मासिक औसत मूल्य १६.४७ अमेरिकी डलर रहेको छ जुन दक्षिण एशियाको सन्दर्भमा हेर्ने हो भने श्रीलङ्कापछि दोस्रो सस्तो मूल्य हो। </p><p>श्रीलङ्काको ब्रोडब्यान्ड इन्टरनेटको औसत मूल्य ५.६५ अमेरिकी डलर रहेको छ।</p><p>मोबाइल डेटाको हकमा भने नेपालको मूल्य माल्दिभ्सपछि दोस्रो महँगो रहेको उक्त अध्ययनले देखाएको छ। </p><p>मोबाइल डेटाको औसत मूल्य प्रति जीबी २.२५ अमेरिकी डलर रहेको छ। </p><p>दक्षिण एशियाली मुलुकमध्ये भारतको डेटा संसारकै सबैभन्दा सस्तो हो। </p><p>त्यहाँ एक जीबी डेटाको मूल्य ०.२६ अमेरिकी डलर पर्छ भने सबैभन्दा महँगो माल्दिभ्समा प्रति जीबी ५.२७ अमेरिकी डलर पर्छ।</p><p><strong>के छ विकसित देशको </strong><strong>अवस्था</strong><strong>?</strong></p><p>विकसित देशहरूमा नितान्त फरक अवस्था देखिन्छ। </p><p>केवलले सार्वजनिक गरेको तथ्याङ्कअनुसार यूके, अमेरिका, चीन र अस्ट्रेलिया आदि देशहरूमा ब्रोडब्यान्डको तुलनामा डेटाको मूल्य निकै सस्तो पर्छ। </p><p>यूकेमा एक जीबी डेटाको औसत मूल्य ६.६६ अमेरिकी डलर छ भने ब्रोडव्यान्डको औसत मासिक मूल्य ३९.५८ अमेरिकी डलर छ। </p><p>त्यसबाहेक नेपाली कामदारहरूका लागि रोजगारीको प्रमुख गन्तव्य साउदी अरब र कतारमा पनि ब्रोडब्यान्डको तुलनामा डेटा निकै सस्तो छ।</p>"
बोइङ: इथियोपिया दुर्घटनापछि कम्पनीले घटायो ७३७ मोडलको विमान उत्पादन,"<p class=""story-body__introduction"">इथियोपिया र इन्डोनेशियामा भएका दुर्घटनापछि बोइङले धेरै बिक्री हुने आफ्नो ७३७ मोडलको विमान उत्पादनमा अस्थायी रूपमा कटौती गर्न लागेको छ।</p><p>एप्रिल महिनाको मध्यदेखि प्रतिमहिना ५२ बाट घटाएर ४२ वटा मात्रै सो मोडलको विमान बनाइने उसले एउटा विज्ञप्तिमार्फत् जनाएको छ।</p><p>बोइङ ७३७ म्याक्स मोडलको विमानको हस्तान्तरण रोकिएपछि सो कम्पनीले पछिल्लो कदम चालेको हो। </p><p>इथियोपिया र इन्डोनेशियामा भएका दुर्घटनामा सोही मोडलका जेट विमानहरू परेका थिए।</p><p>प्रारम्भिक अनुसन्धानहरूले विमानलाई धेरै ठाडो हुनबाट रोक्ने 'एन्टिस्टल' प्रणालीमा समस्या भएको देखाएपछि सो मोडलका जेटहरू अहिले उडानबाट हटेका छन्। </p><p>गत मार्चमा एथियोपियन एअरलाइन्सको ७३७ म्याक्स मोडलको विमान आदिस अबाबाबाट उडेको केही मिनेटभित्रै दुर्घटनाग्रस्त भएको थियो। </p><p>दुर्घटनामा परी विमानमा सवार सबै १५७ जनाको ज्यान भएको थियो। तीमध्ये एक नेपालकी एकता अधिकारी पनि थिइन्।</p><p>पाँच महिनाअघि इन्डोनेशियाको लायन एअरको सोही मोडलको विमान जकार्ताबाट उडेको केही समयमा समुद्रमा खसेको थियो।</p><p>उक्त दुर्घटनामा परी १८९ जनाको ज्यान गएको थियो। </p><p>प्रारम्भिक अनुसन्धानले देखाएअनुसार दुवै घटनामा विमानचालकहरूले 'एन्टिस्टल' प्रणालीमा समस्या खेपेका थिए।</p><p>चालकदलले विमानको चुच्चो माथितिर सोझ्याएर त्रुटि सच्याउन खोजे पनि सो प्रणालीले विमानलाई तलतिर धकेलिदिएको थियो।</p><p>इथियोपियन एअरलाइन्सका अधिकारीहरूले बिहीवार जारी गरेको एउटा प्रतिवेदनअनुसार उडान ईटी३२० का विमान चालकहरूले दुर्घटनाअघि बोइङले सुझाएका प्रक्रियालाई पटकपटक अवलम्बन गरेका थिए।</p><p><strong>के भन्छ बोइङ?</strong></p><p>""हामीलाई थाहा छ कि लायन एअरको उडान ६१० र इथियोपिन एअरलाइन्सको उडान ३०२ विभिन्न घटनाहरूको शृङ्खलापछि भएका थिए। दुवै घटनाबीच समानता भनेको 'एन्टिस्टल' प्रणालीमा देखिएको समस्या हो,"" बोइङका अध्यक्ष एवम्‌ प्रमुख कार्यकारी अधिकृत डेनिस मुलन्बर्गद्वारा जारी विज्ञप्तिमा भनिएको छ।</p><p>""यो जोखिम हटाउने जिम्मेवारी हाम्रै हो र त्यो कसरी गर्ने भन्ने कुरा हामीलाई थाहा छ।""</p><p>उनले बोइङले विमानको मन्युभ्रिङ क्यारिक्टरिस्टिक्स ओग्मेन्टेशन सिस्टम (एमसीएएस) सफ्टवेअरलाई अद्यावधिक गर्ने काममा प्रगति भइरहेको र उक्त विमानका चालकका लागि तालिमबारे टुङ्गो लगाउन लागिएको बताए।</p><p>बोइङले ७३७ म्याक्स मोडलको विमानलाई उड्दाउड्दै रोकिन नदिन सो (एन्टिस्टलिङ) सफ्टवेअर विकसित गरेको थियो।</p><p>उनले भने, ""हामीले यी कामहरू जारी राखिरहँदा ७३७ मोडलका विमान हस्तान्तरण रोकिएपछि अस्थायी रूपमा त्यससँग उत्पादनको सामञ्जस्य मिलाइरहेका छौँ जसले अतिरिक्त स्रोतसाधनलाई सफ्टवेअरको प्रमाणीकरण तथा म्याक्स मोडलको पुनः उडान गराउनमा केन्द्रित हुन सघाउनेछ।""</p><p><strong>यो पनि पढ्नुहोस्</strong></p><p>हाल दिइएको रोजगारीलाई कायम राखिने वक्तव्यमा भनिएको छ। </p><p>""हामीले बनाउने विमानहरूको डिजाइन र विकासका नीति तथा प्रक्रिया अध्ययन गर्न एउटा नयाँ समिति गठन गरिँदैछ।""</p><p>मार्च १० मा एथियोपियन एयरलाइन्सको ईटी३२० दुर्घटनामा परेपछि विश्वभरि ७३७ म्याक्स मोडलका विमान उडानबाट हटाइएका छन्।</p><p>पछिल्लो पटक म्याक्स मोडलको विमानलाई हटाउन निर्देशन दिने ठूला नियामक निकायमध्ये संयुक्त राज्य अमेरिकाको सङ्घीय उड्डयन प्रशासन (एफएए) एक हो। </p><p>ढिलो गरेर त्यस्तो निर्देशन दिएको भन्दै बोइङसँग धेरै नजिक भएको आरोप पनि उसले झेल्नुपर्‍यो।  </p><p>ती विमानहरू उडानबाट पहिल्यै किन हटाइएनन् भनेर प्रश्न गरिँदैछ। </p><p>म्याक्स मोडलको विमानको हस्तान्तरण रोकिएपछि तिनीहरूलाई राख्ने ठाउँको अभाव हुन थाल्यो।</p><p>वक्तव्यपछि बोइङको शेअर मूल्य एक प्रतिशतले घट्यो।</p><p>दुवै घटनामा भएको मानवीय क्षतिका लागि बोइङले बिहीवार क्षमायाचना गरेको छ। </p><p>तर यसले पीडितका धेरै आफन्तको चित्त बुझाउन सकेको छैन। </p><p>सो मोडलका विमानहरूलाई सेवाबाट पहिल्यै किन हटाइएन भनेर उनीहरूले प्रश्न गरिरहेका छन्।</p><p>विमानका प्रमुख चालकका बुवा डा. गेटाचिव टेसेमाले बीबीसीका इम्यानुएल इगुन्जालाई भने, ""क्षमायाचना निकै थोरै र ढिलो गरी आएको छ।""</p><p>उनका छोरा २९ वर्षीय यारेड गेटाचिउसँग दुर्घटनामा मारिएका बेलासम्म आठ हजार घण्टाभन्दा बढी उडान गरेको अनुभव थियो।</p><p>उनले बीबीसीलाई भने, ""म आफ्नो छोरा र अरू चालकप्रति गर्व गर्छु। अन्तिम समयसम्म उनीहरूले सङ्घर्ष गरे तर दुर्भाग्यवश उनीहरू सफल हुन सकेनन्।""</p><p>""ऊ विमानचालक भएकोमा मलाई कुनै पछुतो छैन। कर्तव्य निर्वाह गर्ने क्रममा उसको ज्यान गयो।""</p><p>इन्डोनेशियामा भएको दुर्घटनापछि ७३७ मोडलका विमानको उडान बोइङले किन बन्द नगरेको भन्दै डा. टेसेमाले दुर्घटनाका लागि सो कम्पनीमाथि सिधै आरोप लगाए। </p><p>""किन उनीहरूले उडानलाई जारी राख्न दिए? किनकि उनीहरू प्रतिस्पर्धामा थिए। उनीहरूअझ विक्री गर्न चाहन्छन्। केही समाजमा मानवजीवनको कुनै अर्थ रहेनछ।""</p><p>यसैबीच इथियोपियन विमान दुर्घटनामा ज्यान गुमाएका अमेरिकी यात्री साम्या स्टुमोका आफन्तले बिहीवार शिकागोमा बोइङ कम्पनीविरुद्ध मुद्दा हालेका छन्।</p>"
प्रिमनसुन: के हिजोआज भइरहेको वर्षा स्वाभाविक नै हो?,"<p class=""story-body__introduction""> शनिवार बिहान अचानक काठमाण्डू उपत्यकामा कालो बादलले आकाश ढाकेर केहीबेर पूरै अँध्यारो भयो। त्यसपछि पानी पर्न थाल्यो।</p><p>बारा र पर्सामा ठूलो विध्वंस निम्त्याउनेगरी छ दिनअघि हावाहुरी आएको पृष्ठभूमिमा मौसममा देखिएको परिवर्तनबारे सामाजिक सञ्जालमा पनि धेरैले डर र चिन्ता व्यक्त गरेको देखियो। </p><p>तर मौसमविद्‌हरूले वर्षायाम सुरु हुनुभन्दा अगाडि हुने   'प्रिमनसुन' गतिविधि अलि बढी नै सक्रिय भएकोले मौसममा यस्तो परिवर्तन देखिएको हो।</p><p>नेपाल सरकारको जल तथा मौसम पूर्वानुमान महाशाखामा कार्यरत मौसमविद्‌ विभूति पोखरेल भन्छिन्, 'प्रिमनसुन' गतिविधि सधैँ यति नै सक्रिय हुन्छ भन्ने छैन।""</p><p>उनका अनुसार कहिलेकाहीँ यस्तो गतिविधि भए पनि पानी भने नपर्न सक्छ।</p><p>केही दिनदेखि पानी पर्ने र रोकिने क्रम चलेको छ। पोखरेलका अनुसार यो क्रम सोमवारसम्म रहनेछ।</p><p>बारा र पर्सामा गत आइतवार साँझ आएको भीषण हावाहुरीले कम्तीमा ३० जनाको ज्यान गएको थियो भने छ सयभन्दा बढी घाइते भएका थिए।</p><p>सरकारी तथ्याङ्क अनुसार सो हावाहुरीका कारण कम्तीमा १९ सयवटा घर क्षतिग्रस्त भएको थियो। </p><p>जल तथा मौसम पूर्वानुमान महाशाखाका अनुसार देशका धेरैजसो स्थानमा मेघगर्जन तथा चट्याङसहित वर्षा गराउने बादल विकसित हुनुका साथै काठमाण्डू उपत्यका र अन्य स्थानमा मेघगर्जनसहित पानी परिरहेको छ। </p><p>""पोखरादेखि पूर्व देशका धेरैजसो स्थानमा यस्तो अवस्था देखिएको छ,"" महाशाखास्थित अर्की मौसमविद् मञ्जु वासीले बताइन्।</p><p>नेपालमा मार्च, एप्रिल र मेसम्मको अवधिमा प्रिमनसुन गतिविधि हुने गर्छ।</p><p>मौसमविद्‌हरूका अनुसार सामान्यतया जुन १० बाट नेपालमा मनसुन आरम्भ हुन्छ। </p><p>अहिले भइरहेको वर्षाका कारणबारे जिज्ञासा राख्दा मौसमविद् पोखरेलले त्यसका विविध कारण भएको बताइन्।</p><p>""माथिल्लो वायुमण्डलमा पश्चिमी वायुको असर देखिएको छ। पूर्वी क्षेत्रनजिक न्यूनचापीय रेखा, बङ्गालको खाडीबाट जलवाष्पयुक्त हावा...त्यस्तै अहिले स्थानीय वायुको प्रभाव पनि धेरै हुन्छ।""</p><p>यस्ता विविध कारणले मौसम छिटोछिटो परिवर्तन हुने र पूर्वानुमान गर्न गाह्रो हुने पोखरेल बताउँछिन्।</p><p>""मनसुन अथवा जाडोयाममा जस्तो प्रिमनसुन गतिविधिबारे पूर्वानुमान गर्न पनि तुलनात्मक रूपमा गाह्रै हुन्छ।""</p><p>जल तथा मौसम पूर्वानुमान महाशाखाले बिहान पौने ९ बजे र साँझ पौने छ बजे वर्षाको मात्रा मापन गर्ने गरेको छ।</p><p>मौसमविद् वासीका अनुसार बिहान पौने ९ बजेको विवरण अनुसार सबैभन्दा बढी वीरेन्द्रनगरमा सात मिलिमिटर पानी परेको थियो।</p><p>काठमाण्डूको उत्तरी भेगमा असिना पनि परेको उनले बताइन्। </p><p>महाशाखाले असिनासम्बन्धी भने कुनै प्रकारको मापन गर्ने गरेको छैन। </p><p>शुक्रवार सुर्खेत र अन्य स्थानमा असिनापानी परेको विवरण प्राप्त भएको छ।</p><p>गत वर्ष आजको दिन लगभग यस्तै अवस्था देखिएको जल तथा मौसम पूर्वानुमान महाशाखाले जनाएको छ।</p><p>मौसमविद् पोखरेलका अनुसार त्यस दिन महाशाखाको पूर्वानुमान यस्तो थियो, ""देशभरि आंशिक बदली हुने र अपराह्नपछि देशका पूर्व, मध्य र पश्चिम क्षेत्रका पहाडी भूभागमा बदली भई छिटपुट पानी पर्न सक्छ। बेलुका पहाडी भूभागमा बदली र बाँकी क्षेत्रमा आंशिक बदली हुन सक्नेछ।""</p><p><strong>यो पनि पढ्नुहोस्</strong></p><p>अहिले मौसममा देखिएको परिवर्तनलाई लिएर आत्तिनुपर्ने अवस्था नै नभएको मौसमविद्‌हरूले बताएका छन्।</p><p>""अस्ति बारा र पर्सामा भएको जस्तो चरम मौसमी घटना विरलै हुन्छ। तर 'प्रिमनसुन' गतिविधिकै कारण यस्तो भइरहेकोले आत्तिनुपर्ने भन्ने छैन,"" मौसमविद् पोखरेलले थपिन्।</p><p>नेपालमा चैतदेखि जेठसम्मको समय अर्थात् वर्षा सुरु हुनुभन्दा अघिको समयमा धेरै चट्याङ पर्ने गरेको छ।</p><p>बादल सक्रिय हुँदा विद्युतीय गतिविधि बढ्ने हुँदा चट्याङ पर्छ।</p><p>हावाहुरी आउने, मेघगर्जन हुने र चट्याङ पनि पर्ने अवस्था देखिएकोले सावधानी अपनाउँदा जाती हुने विज्ञहरू बताउँछन्।</p><p>मौसमविद्‌ वासीले भनिन्, ""हावाहुरी चल्दा सकेसम्म घरभित्र बस्नुपर्छ, चट्याङ परेका बेला अग्लो ठाउँ र रूखमुनि ओत लाग्नु हुँदैन।""</p><p>खासगरी जमिन र बादलको दुरी कम हुने पहाडी भूभागमा मानिसहरूले विशेष सतर्कता अपाउनुपर्ने विज्ञहरू बताउँछन्।</p><p>सरकारी तथ्याङ्कअनुसार नेपालमा गत आठ वर्षमा प्राकृतिक विपद्‌मध्ये भूकम्पपछि चट्याङका कारण सबैभन्दा बढी मानिसको ज्यान गएको छ। </p><p>गृह मन्त्रालयका अनुसार झापा, इलाम, सङ्खुवासभा, भोजपुर, काभ्रेपलाञ्चोक र मकवानपुर जिल्लामा चट्याङसँग सम्बन्धित बढी घटना हुने गरेको छ।</p><p>हिउँदमा चट्याङ असामान्य मानिने भए पनि यसपालि चट्याङ परेर केही व्यक्तिहरूको मृत्यु भएको थियो।</p>"
क्राइस्टचर्च मस्जिद आक्रमण: आरोपित व्यक्तिको मानसिक स्वास्थ्य परीक्षण गर्न न्यूजिल्यान्डको अदालतको आदेश,"<p class=""story-body__introduction"">न्यूजिल्यान्डको क्राइस्टचर्चस्थित दुईवटा मस्जिद गत महिना गरिएको आक्रमणका प्रमुख आरोपितको मानसिक स्वास्थ्य परीक्षण गराउन आदेश दिइएको छ। </p><p>मुद्दाको सुनुवाइका लागि मानसिक रूपमा उनी स्वस्थ्य रहे वा नरहेको अथवा विक्षिप्त रहेको कुराको विज्ञहरूले निर्क्योल गर्नुपर्ने उच्च अदालतका न्यायाधीश क्यामरुन म्यान्डरले बताए। </p><p>मुख्य आरोपितमाथि ५० वटा हत्याको र ३९ वटा हत्याको प्रयास गरेको आरोप छ। </p><p>आरोपित अस्ट्रेलियाका २८ वर्षीय नागरिक ब्रेन्टन टारेन्ट भिडिओ लिङ्कमार्फत् देखिँदा पीडितका आफन्तहरू उपस्थित भएको अदालतको कक्ष खचाखच भरिएको थियो।</p><p>आफूमाथि लगाइएका अभियोगविरुद्ध उनले निवेदन दिन पाएनन्।</p><p>न्यूजिल्यान्डमा भएको त्यो अहिलेसम्मकै सबैभन्दा ठूलो आक्रमण थियो। </p><p>न्यूजिल्यान्डकी प्रधानमन्त्री जसिन्डा आर्डर्नले त्यसलाई न्यूजिल्यान्डको 'कालोदिन मध्येको एउटा' भएको बताउने गरेकी छन्।</p><p>उनले खबै खाले अर्धस्वचालित अस्त्र र राइफलहरूमाथि प्रतिबन्ध लगाउने प्रतिबद्धता जनाएकी छन्।</p><p>शुक्रवार बिहान न्यायाधीश म्यान्डरले आरोपितको स्वास्थ्य अवस्थाबारे निर्क्योल गर्न दुईवटा काम गरिने बताए।</p><p>आरोपितले ध्यानपूर्वक अदालतको सानो सुनुवाइ सुनेका थिए। तर उनले कुनै प्रतिक्रिया जनाएनन्।</p><p>उनले न्यायाधीश र वकिललाई हेर्न सकेका थिए र सुनुवाइलाई सुन्न सकिरहेका थिए।</p><p>तर अदालतमा सर्वसाधारण बस्ने स्थानबाट क्यामेरा अन्यत्र फर्काइएको थियो। </p><p>न्यायाधीशले उनलाई हिरासतमै राखिराख्न आदेश दिए र उनी जुन १४ मा फेरि अदालत उपस्थित हुनेछन्।</p><p>ओमार नबीले अल नूर मस्जिदमा गरिएको आक्रमणमा आफ्ना बुवा गुमाए। </p><p>अदालतबाहिर पत्रकारहरूसँग कुरा गर्दै उनले भने, ""हामी उनलाई मार्न चाहेका होइनौँ। हामी चाहन्छौँ उनले पीडा महसुस गरून्।""</p><p>""हामी चाहन्छौँ उनलाई सजाय होओस्, ५० जनाको हत्या गरेको र कैयौँ जनालाई घाइते बनाएको अपराधका लागि सजाय।""</p><p>लिनउड मस्जिदमा भएको आक्रमणमा बाँच्न सफल तोफज्जल आलमले पनि अदालतबाहिर पत्रकारसँग कुरा गरे।</p><p>""मैले हरेक शुक्रवार देख्ने गरेका ५० जना साथीलाई गुमाएँ। आक्रमणका बेला आरोपितलाई मैले देखिनँ। ५० जनाको हत्या गरेका व्यक्तिले कस्तो अनुभव गर्दा रहेछन् भन्ने हेर्नका निम्ति म यहाँ आएको हुँ।""</p><p>क्राइस्टचर्चस्थित दुईवटा मस्जिदमा गरिएको आक्रमणमा ५० जनाले ज्यान गुमाए।</p><p>क्राइस्टचर्चस्थित अल नूर मस्जिद र लिनउड इस्लामिक केन्द्रमा गरिएको आक्रमणको आरोपमा मार्च १५ मा ती सन्दिग्धलाई पक्राउ गरियो।</p><p>सबैभन्दा पहिला उनी अल नूर मस्जिद पुगे, नजिकै गाडी पार्क गरे र प्रवेशद्वारबाट आक्रमण गर्दै मस्जिदभित्र प्रवेश गरे।</p><p>पुरुष, महिला तथा बालबालिकामाथि करिब पाँच मिनेटसम्म गोली चलाएको गरेको उनीमाथि आरोप छ।</p><p>त्यसपछि उनी त्यहाँबाट पाँच किलोमिटर टाढा रहेको लिनउड मस्जिद पुगे जहाँ उनले दोस्रो आक्रमण गरे। </p><p>अहिले उनलाई न्यूजिल्यान्डको सबैभन्दा कडा मानिने अकल्यान्ड कारागारमा छुट्टै राखिएको छ।</p><p>एक हप्ता पनि नबित्दै प्रधानमन्त्री आर्डर्नले न्यूजिल्यान्डले सबै खाले स्वचालित अस्त्र र राइफलमाथि प्रतिबन्ध लगाएको घोषणा गरिन्।</p><p>नयाँ कानुन एप्रिल ११ देखि कार्यान्वयनमा आउने आफूले अपेक्षा गरेको उनले बताइन्। </p><p>आफूसँग त्यस्ता अस्त्र भएकाहरूले बुझाउन सकून् र त्यसको सट्टा अर्को खाले किन्न सकून् भनेर उनीहरूलाई समय दिइएको छ।</p><p>आक्रमणमा ज्यान गुमाएका ५० जनाप्रति श्रद्धाञ्जलि दिन आयोजित कार्यक्रममा गत महिना २० हजारभन्दा बढी मानिस सहभागी भएका थिए। </p><p> क्राइस्टचर्चको  मुस्लिम समुदायका सदस्यहरूले ज्यान गुमाउने सबैको नाम पढेर सुनाएका थिए।</p><p>ज्यान गुमाउनेमा विभिन्न देशका महिला, पुरुष तथा बालबालिका थिए। </p><p>मृतकमध्ये सबैभन्दा कान्छो व्यक्ति मात्र तीन वर्षका थिए।</p><p>यो पनि पढ्नुहोस्</p>"
इत्साक खायिक: ७३ वर्षको उमेरमा बने यी इजरेली सबैभन्दा वृद्ध फुटबल खेलाडी,"<p class=""story-body__introduction"">त्रिहत्तर वर्षको उमेरमा व्यावसायिक फुटबल खेलेर एक इजरेली वृद्धले नयाँ कीर्तिमान राखेका छन्।</p><p>शुक्रवार दिउँसो भएको खेलमा इत्साक खायिक इजरेली क्लब इरोनी ओर येहुदाबाट गोलरक्षक बनेर खेलेका थिए।</p><p>वृद्धावस्थामा भए पनि निर्धारित ९० मिनेट पूरै खेलेका खायिकले आफू अर्को खेलका लागि तयार भएको बताए।</p><p>खेल सकिएपछि आयोजित एउटा समारोहमा उनलाई गिनिज वर्ल्ड रेकर्ड्सले सम्मानित गरेको थियो।</p><p>केही दिनमै उनको जन्मदिन आउँदैछ।</p><p>उनको इरोनी ओर येहुदा क्लब इजरेली घरेलु फुटबलको चौथो तहमा खेल्छ।</p><p>शुक्रवारको खेलमा खायिकको क्लब १-५ गोलले पराजित भए पनि उनले राम्रो प्रदर्शन गर्दै धेरै प्रहारहरू रोकेका थिए।</p><p>उनले समाचारसंस्था रोएटर्सलाई भने, ""यो मेरा लागि मात्रै नभएर समग्रमा इजरेलको खेलकुदले  गौरव गर्ने विषय हो।""</p><p>उनका ३६ वर्षीय छोरा मोशे खायिकले आफ्ना पिताको उपलब्धिको उपलब्धिलाई ""अविश्वसनीय"" भनेर प्रशंसा गरेका छन्।</p><p>उनले बुवासँग खेल्दा आफू भने थाक्ने गरेको भनेर ठट्यौली गरे।</p><p>यसअघि उरुग्वेका रोबर्ट कार्मोनालले ५३ वर्षको उमेरमा व्यावसायिक फुटबल खेलेर कीर्तिमान राखेका थिए।</p><p>उनी सन् २०१५ मा  पान डे अशुकरको टोलीबाट खेलेका थिए।</p><p>जापानी खेलाडी काजुयोशी  मिउरा व्यावसायिक फुटबलको प्रतिस्पर्धात्मक खेलमा गोल गर्नेमा सबैभन्दा पाका खेलाडी हुन्।</p><p>जापानको दोस्रो तहको फुटबल प्रतियोगितामा सन् २०१७ मा योकोहोमा फुटबल क्लबले थेस्पा कुसात्सुलाई हराउँदा उनले सो खेलमा भएको एक मात्र गोल गरेका थिए।</p><p>सो गोलका कारण मिउराले सर स्ट्यान्ली म्याथ्युजको ५२ वर्ष पुरानो कीर्तिमान भङ्ग गरेका थिए।</p><p><strong>यो पनि पढ्नुहोस्</strong></p>"
